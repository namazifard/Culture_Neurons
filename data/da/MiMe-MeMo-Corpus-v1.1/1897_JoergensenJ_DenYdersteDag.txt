I 
det var november , det var dødens måned . 
Naturen , som nylig havde strålet i alle oktobers farver , var nu bleg og grå og bedrøvet , og der var ingen dag mere , og den stride regn faldt i de nøgne skove , og over de våde brakmarker stod grå tåge om alle fjerne ting . 
Det var november , det var stilhedens måned . 
Ude på landet var der tyst som hos de døde . Ingen lærkesang under himlen , ingen kvidren fra hegnene , ingen fuglefløjten i lunde og haver . Og ingen køer brølede over markerne , og man hørte ikke mere tøjrekøllens slag i Enge . Fårene brægede ikke fra de høje jorder , og gæssene kægede ikke i grøfterne . Alle dyr var inde og i stald , og man så heller ikke mange mennesker mere . 

forstummede var høstfolkenes råb og latter og hestenes vrinsken ; og de hvidgyldne høstlæs vaklede ikke længer hen ad de furede markveje og ind gennem gårdenes porte . 
Der var ganske stille ude på landet , og når den enlige vandrer standsede midt på en opblødt vej , så hørte han kun regnens sagte prikken på sin hat , som var stiv og tung af den megen væde . Der var tomt som om natten på de lange , sølede landeveje , der løb bakke op og bakke ned mellem de nøgne hegn fra den ene grå horisont over til den anden . 
Men i den store stad , som lå midt i landet , levede menneskene ivrigt som altid . Fabrikernes røg lå som et tungt , sodet låg over den , og når natten faldt , stod en stor lysning op gennem tågen fra de hundrede torve og pladser , fra de tusende gader og stræder . Det var som den oplyste damp fra en kedel over ilden eller som skinnet over et krater , hvori lava bobler , eller som skæret af det brændende Sodoma , eller som lyset ud fra helvedes åbne porte . 
Det var en aften derinde i Sodoma . 
Der havde hele dagen været mørkt i de trange 

gader , og der havde lige fra om morgenen brændt blus i de dybe butiker , som gik langt ind i husene ligesom huler under jorden — pragtfuldt oplyste , fulde af al verdens skatte . 
Henover de asfalterede gader og fortovenes ru fliser strømmede mennesker — en uafladelig flod i de elektriske lampers kridhvide lys . 
Og alle ansigter var blegede af Sodomas luft — som linned bleges af chlor — og ud fra hvert ansigt stirrede to øjne , og bag hvert øjen-par brændte en sjæl . 
Så mange , mange , mange øjne — og så mange , mange , mange sjæle ! 
Man kunne blive ganske svimmel af at se ind i alle de menneskeblik og af at tænke på alle de menneskesjæle . Og man kunne føle det , som om man så ned fra randen af en afgrund , når man tænkte på alle disse mennesker i Sodoma — hvorfra de kom , hvad de søgte , hvorhen de gik , hvad deres skæbne skulle blive , her og hisset  .  .  . 
Det siges om Pascal , at han altid så en afgrund ved sin venstre side . Og det times digtere , at de pludselig må holde deres hænder for deres sjæls øjne , fordi alle ting pludselig bliver som 

åbne vinduer , hvorigennem uendeligheden gaber dem i møde . 
Men det er kun de få , for hvem livet således bliver virkeligt , og som for alvor føler , at de lever — at der er en uendelig afgrund over dem og en uendelig afgrund under dem — at jorden svæver midt mellem den høje dag og den dybe nat , og at livet svæver midt mellem himlen og helvede . 
Og de mennesker , over hvem følelsen af at være hviler som en stadig højtid og en stadig rædsel , de kan ikke leve uden hvert øjeblik at knæle i deres hjerter , og deres sjæle skælver uafbrudt som stjærner , fordi de uafbrudt betragter guds vælde ligesom stjærnerne , og de falder ned og tilbeder bævende den evige . 
Men for dem , som lever i Sodoma , er alt dette en tale uden mening . 
Thi for dem er livet aldrig helt virkeligt , og virkeligheden aldrig helt levende . De er til uden at vide det og uden at vide , hvad det er at være til . De går gennem livet som børn langs afgrunde . De lever , som om de drømte , eller som om de hørte en historie , et eventyr — noget , 

der gælder en anden , noget , der ikke kommer deres inderste jeg ved , noget , der ikke er rigtig sandt engang . De lever uden at vide , at det er alvor med livet , og uden at mærke , at verden er forfærdelig virkelig . Kun de enkelte store , hårde skæbneslag splitter et øjeblik tågerne om deres sjæl — men fra selvets og sansernes dybe grunde stiger elverdisen op på ny , omgøgler den vågnende vilje , døver den med glemsel , dulmer den med drømme , drager den med længsel . Indtil mennesket atter vandrer sin ensomme vej i tågen , og verden er langt borte som blege skygger eller som sovende huse i natten , og der er intet til uden stien , man vandrer , den , som er ens egen sti , og som man derfor har kær , stien , som fører — hvorhen ? 
Den , som hin aften gik på gaderne i Sodoma , så arbejderne komme frem af de store fabriker , hvis piber hvinede gennem mørket og forkyndte frihed . Skare efter skare kom der af tunge , stærke mænd , hvis tro var på dem selv , hvis håb var større løn , hvis kærlighed var til lav og fattig lyst . De gik forbi , og deres hvide blik , som skinnede i de sodede ansigter , fulgte 

hadsk og hånsk de fine damer , de pyntede herrer . De mørke arbeiderskarer drog trodsigt hen over asfalten , som de selv havde lagt — forbi husene , de selv havde bygget — langs butikerne , som de havde fyldt med kostelige varer . Og deres hvide , vrede blik sagde til damerne og herrerne :  » Hvis vi en dag tog alt vort tilbage , hvormed ville 1 dække eders nøgenhed ? «  og nogle blik flammede stærkere og sagde :  » Måske er den dag ikke langt borte ! « 
De små herrer i rent linned og fine klæder kom fra kontorerne , hvor de havde besvegen dem , i hvis tjeneste de var , og stjålen af kasserne , de skulle vogte . Og på et aftalt hjørne mødtes de med slanke , stramme damer , hvis ansigter var hvide bag dunkle slør under skyggen af store hatte med alt for vajende fjer . Og luften om disse kvinder duftede stærkt og sødt som af giftige liljer . 
Der gik også enlige kunstnere gennem mylret — mænd , hvis hjerte vidste en bedre lykke og en renere glæde end de andre . Og dog droges de mod at være som mængden — at tømme beruselsens kalk , rakt af en blød og smudsig hånd 

— at bortødsle det liv , der er uerstatteligt , og langsomt dø vellystens død på et leje af knuste blomster . 
Således begærede alle i Sodoma at mættes af samme synd og fyldes af samme falske lys — det lys , der forsølvede Sodomas våde asfalt denne aften i november , denne aften efter en tågens og mørkets dag i dødens måned november . 

i 
men langt borte fra de mange mennesker — højt oppe over gadens brusende flod — i et Kammer , som vendte ud til en gammel gård , til takkede skorstene og røde Tage — der lå en mand alene i en seng og ventede på at dø . 
Ung ? — nej , han var ikke ung længer . Gammel ? — der var lidt til endnu . 
Men hans skæg var gråsprængt , og håret i hans nakke var helt sølvgråt . Og han lå der ganske ene , og af alle de mennesker , til hvem og fra hvem hans omtumlede liv havde ført ham , vidste ikke en , at her lå han og skulle dø . 
Dø  .  .  . 
Han havde lidt tænkt på døden , da han var rask og frisk , syntes han . Han havde endog skrevet Vers om den — thi han havde været digter , mens han levede — smukke Vers om den venlige , valmuekransede død , milde Vers om den 

store fredbringerske , den evige novembers tavse gudinde , den stille persefone og hendes have af sorte cypresser . 
Sådan havde han digtet om døden — døden , som kom til andre , aldrig til ham . 
Men nu var det ham selv , der skulle dø . 
Han så sig rundt i det fattige Kammer . Lægen havde nylig været der , og værtinden , en rynket enke , var listet ud imens og var ikke siden kommen ind . Den syge trængte heller ikke til hende . Han havde fået , hvad mikstur han skulle have — lægen havde selv givet ham den — og natten kunne godt gå rolig , der var ingen overhængende fare  .  .  . 
Han følte heller ingen smærter , blot en brændende tørst , som isstykket i hans mund ikke kunne slukke . 
Så lå han dér og så rundt i kammeret . 
Natlampen kastede skygge over sengen , men lys til de andre hjørner . Henne ved dørposten hang hans tøj — ærmerne faldt slapt ned , men det ene bukseben havde trukken sig sammen som i krampe . Han kendte hver fold i tøjet , både de to lange fra jakke-skuldrene nedover brystet 

og de mange smårynker om albuer og knæ . Alt hans tøj , så langt tilbage han kunne huske , havde fået disse bestemte folder af , at han bar det . 
Han begyndte at overveje , om det ikke var muligt at undgå disse to lange brystfolder . De kom vistnok af , at han altid fyldte sin inderlomme med så meget : tegnebog , notitsbog , hele bunker af breve . Han havde også den vane at stikke hænderne i jakkelommerne , når han stod og talte med nogen  .  .  . 
Hvor det var underligt med klæder ! De blev ligesom dele af en selv . De levede med i ens erindring . 
Der var et nyt , fint , blåt sæt tøj , han havde båren det år , han blev student . Når han tænkte på det , så åbnede lange , solhvide veje sig for ham — han så grønne kratskove , hvor solen skinnede gyldent over ungt bøgeløv , hvis stilke endnu bøjede sig og var bløde , og han hørte kukkeren dybt inde i den tyste ensomhed . 
Og der var et andet sæt — noget bruntærnet sommertøj . En grøn og regnfuld juni havde falmet det , og når han tænkte på det , så han sig selv , bruntærnet , med kunstnerhat og stok , 

vandre ensom i de lyse nætter og standse på stille veje og høre regnen rinde over det unge løv og en våd nattergals sparsomme , skønne klage , der dryppede med regnens dråber . 
Den ene dragt havde overleveret ham til den anden , og han var gået fra klædning til klædning som gennem en række forskelligt farvede værelser . Tøjet skiftede med den skiftende tid og betød sommer og vinter , vår og høst . Der var tøj , som havde sét ham glad og rig , og tøj , der havde set ham bøjet og ringe — tøj , han havde slidt , indtil trevlerne hang som frynser om håndled og ankler — og tøj , der , endnu helt , var pantsat for at skaffe føde eller fornøjelse . 
Der kunne skrives en hel bog derom —  » Bogen om tøjet «   .  .  . 
Sådan lå den syge og fablede , og hans tanke arbejdede allerede med det nye værk , der havde åbenbaret sig for hans fantasi . 
' da slog det med ét ned i ham : 
» Men jeg skal jo dø ! — jeg skal aldrig skrive nogen bog mere ! — jeg skal aldrig mere kende undfangelsens uro , ordningen af papirer og optegnelser til den vordende bog , den trygge , 

tålmodige udarbejdelse , når man sidder ved sit skrivebord i hyggelige vinterformiddage og har det stille og lunt , og ser sneen falde langsomt udenfor over en hvid have med snebøjede buske  .  .  . 
» Jeg skal aldrig arbejde mere — thi jeg skal aldrig mere rejse mig fra denne seng . Derhenne ved døren hænger mit tøj , som jeg aldrig mere skal tage på . Aldrig mere skal morgenen finde mig foran spejlet i færd med at tage krave på og flip og slips . Den hat , som jeg ser på sømmet i krogen , skal jeg aldrig mere sætte på mit hoved — thi jeg skal aldrig forlade dette Kammer , jeg skal aldrig komme ned af de trapper , som har ført mig herop — uden død og kold , i ligskjorte og i kiste . Jeg er dødens fange , dødens sikre , sikre bytte ! « 
Da den syge mand havde tænkt dette til ende , var det ham , som skulle han kvæles af angst . 
Det var , som om han først nu erfoer sin dødsdom — først nu forstod betydningen og rækkevidden af de ord , lægen for en time siden havde sagt til ham :  » Hvis der er nogen , de endnu vil tale med , må de snart sende bud  .  .  . « 
Ikke før i dette øjeblik var det gået op for 

den syge , at disse ord i alleregen ligste , alleralvor-ligste forstand gjaldt ham . At det var ham , som ikke skulle komme sig af sin sygdom — ham , der skulle sende bud efter dem , han endnu ville tale med , inden — — det blev forsilde  .  .  . 
Der kom en voldsom , uvilkårlig skælven over den syge , og for første gang i sit liv mærkede han dødsangstens kolde sved . 
Han skulle dø — han — han  .  .  . 
Der var ikke tale om nogen anden — han selv var den udpegede — det var på hans dør , det bankede  .  .  . 
Hvor ofte havde han ikke på sin kafé mellem andet dagens nyt læst om andres dødsfald og ligfærd — hvornår det var foregået , hvem der havde fulgt , hvem der havde sendt kranse , og den afdødes alder . Det så ud i avisen som andet nyt , som forlovelser , bryllupper og festmiddage . Det var ikke til at mærke , at der bag disse små notitser gemte sig det frygtelige , som hedder et menneskes død . 
Men nu var det ham selv , som bladene skulle skrive om  .  .  . 

det var ikke længer ham , som sad på kaféen og læste om de andres død og så op fra bladet og tog en slurk af sin kaffe og et drag af cigaretten og kiggede gennem den store glasrude ud på den muntre gade , hvor store , røde omnibusser rumlede lystigt af sted mellem boulevardens efter-årsgule træer , og de unge damer skottede ind til den elegante restaurations gæster , medens de hastede forbi med let løftede kjoler . 
Han sad ikke på kaféen og læste og var blandt de levende — han lå i sin seng og skulle til at dø . 
Og inden mange dage skulle aviserne hjemme i hans fædreland bringe bud om , at han ikke var mere , og det blad , som var ham venligst , ville indeholde en nekrolog og et portræt , og hans gamle forældre ville i hans fødebys stiftstidende avertere med tre kors over , at  » vor søn , forfatteren Niels Graff «  — Niels Graff med fede typer — den og den dag var afgået ved døden i udlandet . 
Og nekrologen med billedet over ville blive læst på hovedstadens kaféer af unge mænd , som endnu ikke skulle dø , og som kunne lægge al tanke om døden bort med den bortlagte Avis — 

og avertissementet med de tre kors over ville blive læst højt i den lille by ved mange små hjems hængelamper , mens themaskinen snurrede , og strikkepindene holdt inde med deres raslen  .  .  . 
Og artiklen om Niels Graff og avertissementet om Niels Graff — de var begge om ham — ham , som hidtil havde regnet sig blandt de levende og aldrig troet , at også han skulle dø — men som nu lå her på sygelejet , på sottesengen i det fremmede Sodoma  .  .  . 
Niels Graff skulle dø , og der var ingen , som ville gå i steden for Niels Graff , og der var heller ingen , som kunne det , og man kunne ikke digte sig fra døden og ikke drømme sig fra døden og ikke overtale døden og ikke narre døden og ikke flygte fra døden . 
Da grebes Niels Graff af en grænseløs rædsel , som den føler , der glider ad en brat bjærgskrænt ned mod en afgrund , og der er intet fæste for fødderne , og intet hold for hænderne , men stenen er hård og glat , og man glider ned over den og glider om et øjeblik ud i afgrunden og er fortabt uden redning  .  .  . 
Men da blussede også et sidste oprør frem i 

Niels Graff — hans vilje og hans fornuft samlede sig til opstand mod døden . 
Han kunne ikke dø , han ville ikke dø . Det måtte ikke ske , at han døde . Det var urimeligt , utænkeligt , at han , som lå her , vågen og levende , om kort tid skulle være et stivnet og livløst legeme . 
Han vidste , at andre døde , ja ! 
Men han havde været syg før , ligeså farligt syg som nu . Han var kommen sig den gang — han ville også komme sig nu . En kraftig vilje formåede at gøre vidundere . Og han ville , ville , ville leve  .  .  . 
Han kunne ikke tillade den tanke , at han skulle forlade livet , det skønne , rige liv , som han elskede af hele sin sjæl , elskede henrykt , brændende , indtil afsind . Hans hjerte sitrede jo af elskov , når han i de klare høstmorgener trådte ud af sin dør og så den høje , blå himmel og de hvide skyer og storstadens irgrønne kupler og spir , som lyste i morgensolen . Og om natten , når månen skinnede , vandrede han timevis ad de øde boulevarder , som var blå af måneskin , og hvis fjerne , våde Tage lyste som sølvplader  .  .  . 

han måtte leve hos alt dette , eje alt dette . Da ville han frelse en verden , som levede uden at kende livets skønhed , da ville han åbenbare menneskene lysets jubel , farvernes herlighed , måneskinnets undere  .  .  . 
Derfor måtte han leve — og derfor kunne han ikke dø  . .  . 
Der kom lidt ro over Niels Graff , og han blev herre over sin skælven . 
» Men lægen havde jo dog sagt  . . . ? «  , indvendte en stemme . 
» Var en læge måske ufejlbar ? «  , spurgte han tilbage .  » Kunne en læge ikke bedrage sig , stille fejl diagnose , se symptomer , som slet ikke var tilstede ? Jo , jo — det var muligt — det måtte være muligt ! « 
Niels Graff faldt til ro . Da enken et øjeblik efter kom hjem , fandt hun sin logerende i tung søvn . Hun satte sig stille hen i skæret fra natlampen og begyndte at strikke . Fra et kirketårn i nærheden slog klokken ni . 

Iii 
Niels Graff vågnede ved , at noget tyngede på hans bryst  .  .  . Han ville åbne sine øjne , men kunne ikke  .  .  . Der vedblev at være mørkt for hans blik . 
Og dog syntes han — han syntes — det var , som om hans øjne ikke var lukkede , men åbne  . .  . 
Han prøvede at spile dem højere op — og nu mærkede han tydeligt lågenes gliden over øjeæblet . Det var utvivlsomt : han lå med åbne øjne — og så dog intet — intet uden sort , uigennemtrængeligt mørke  .  .  . 
Min gud , hvor var han da ? hvad var der sket ? 
Han mærkede hårene rejse sig på hans hoved , da svaret lød igennem ham som med en hæs , fremmed røst : 
» Du er levende begravet ! Du ligger i din kiste ! « 

og ved dette svar blev alt i ham til navnløs gru , til vanvittig rædsel . 
Det var angsten fra hans ynglingeårs drømme hundred- og tusendfold stærkere — den angst , der havde knuget ham , når det i hine forfærdelige mareridtsnætter var , som krøb han på alle fire gennem en underjordisk labyrintt , slæbte sig frem på maven i bælgmørke , slimede vildgange , blev forfulgt i det forfærdelige mørke af usynlige væsner og vidste , at der aldrig var håb om at komme ud igen — at dagens lys aldrig mere skulle gry for ham  .  .  . 
Det var den samme dybe gru — og det var dertil den frygtelige vished , at det ikke var nogen drøm , at det ikke nu , som dengang , var muligt at ryste mareridtet af sig , at vriste øjnene åbne , og beroliget se sovekamrets kendte , fortrolige ting i livets livsalige lys — i en aprilmorgens gryende dag , medens frugtbar regn rislede ned derude , over grønnende buske og knoppende træer i haven under ens vindue  .  .  . 
Der kom midt i rædslen en sugende længsel over ham , og hans hjerte hulkede højt af håbløs hjemve mod livets liflige land  .  .  . 

men de havde altså anset ham for død — lægen og hans rynkede værtinde — de havde tvættet ham og klædt ham , og han havde intet mærket . 
Og nu lå han her under tilskruet låg — med blomster på sit bryst — med blomster ovenpå kisten — og over kiste og blomster seks fod jord , seks fod våd og tung kirkegårdsjord . 
Og der var ingen vej åben hjem til livet . Der var ingen redning for ham . Der ville ikke ske andet , end at han mistede forstanden af rædsel , og at hans legeme døde efter hans ånd . 
Og så — så ville han være en kold og tavs død mellem de andre tavse , kolde døde . Og mens regnen faldt på hans gravhøj deroppe , og sneen lagde sig derover , ville det forfærdelige begynde at gå for sig hernede i kisten — forfærdelighedernes forfærdelighed — forrådnelsen . 
De skulle begynde deres værk , de blege orme . De skulle bore i hans kød , hvorpå den lodne skimmel ville begynde at gro , de skulle hulle hans tarme , æde hans øjne , opløse hele hans legem til en stinkende , flydende masse , hvori larverne skulle tage til og mylre og trives . Og 

når deres værk var endt , ville de drage ud af den muldne kiste og efterlade det , som engang var ham , det legem , hvormed Niels Graff havde levet og frydet sig og lidt — efterlade det som en hob brune , besudlede knogler  .  .  . 
Min gud , han havde engang set ådslet af en hund ligge ved vejgrøften . Maddikerne vrimlede deri , krøb ud og krøb ind , og en kvalm , fad stank steg op i den hede solskinsluft . 
Og han — han — han , som endnu åndede — han , som havde levet så mange år , rige år eller armodsår , men alle elskelige at mindes nu — han , som havde levet så længe og så stærkt på den grønne jord under den evige himmel , — han skulle blive til ådsel som en hund ved vejen , og ingen magt i verden — ingen — ingen magt i verden kunne redde ham . 
Hvor ordet ingen var hult og sort og trøstesløst tomt — og tommere og tommere blev det , jo mere han stirrede ned deri . Og på ny følte han det gabende svælg under sig — afgrunden , hvori han uundgåeligt styrtede  .  . . 
Og han skreg i dødsangst — skreg , så det 

gjaldede i hans kiste — blev ved at skrige og skrige som den gør , der synker med et vrag i en stormnat  .  .  . 
Indtil hans sjæl gik under i mørke , og han sank ned i en afmagt , som en druknende i havet . 

Iv 
han vågnede endnu engang . Han vidste ikke , hvor lang tid der var gået , men han slog øjnene op — og så  . . . 
Der gik en jublende fryd igennem ham , og han blev hed af lykke . Thi han så — så noget grønt , som var jorden , noget blåt , som var himlen — så , at han atter var ude i livet , livet , som han elskede over alle ting  .  .  . Dette var græs , dette var træer med gyldent , skælvende løv , og højt over ham var luften , den dybe , dejlige luft med de hvide , dragende skyer  .  .  . 
Det var en stor , højtliggende have , han så . Bag dens hegn var det grønne , kornbølgende land , som sænkede sig ned om en lille , gammel by med røde Tage . 
Han var ikke ene i haven — der sad på bænken ved hans side en ung pige , klædt i blegrødt . Hun var ganske lys , og hendes hud 

var hvid og skær , så man så blodet rødme under den . Hun sad og holdt hans hånd og så på ham med store , dunkelblå øjne , og skinnende gyldne solpletter dansede stille over hendes hår og ansigt og kjole , over hele den lyse , slanke , rene jomfruskikkelse  .  .  . 
De sad tavse , hånd i hånd , og de havde siddet længe således . Om dem var det frodig sommer , grøn , rig juni . De hørte en kos brølen langt borte , og en tøjrekølles taktfaste slag . Og de vedblev at sidde således , og deres unge , gyldne hjerter svulmede hinanden i møde , og de rørte ikke hinandens læber  .  .  . 
Så blev et vindue åbnet i det hvide hus for enden af den grønne have , og en gammel dame , hvis ansigt engang måtte have set ud som den unge piges på bænken , kaldte på de to : 
— Niels og Agnes ! kom ind ! 
Men da den unge mand rejste sig og med et lykkeligt smil bød sin lyse hjærtenskær armen , da gik der som et suk gennem alle træer , og det var , som om dette suk kom nedefra — som om nogen i jorden sukkede ved synet af en for-skærtset lykke . 

v 
og da vidste han , som lå i mørket , at han ikke virkelig oplevede det , han så . Der var intet under sket med ham — han havde ikke på ny fået sin ungdom tilbage — men midt i dødsskyggerne så han som farvede billeder den tid , der engang havde været hans , de dage , der havde været ham givne , men som nu var taget fra ham for bestandigt  .  .  . 
Når han i de svundne år havde tænkt på døden og været mest alvorlig derved , da havde han sagt til sig selv :  » Døden skal blive mig et blik tilbage over mit liv — et farvel og en tak for alt det gode , jeg har nydt — og en dom over det slette , jeg måtte have begået «  . 
Men den , som går rask og sund i sine klæder på gaden og i skoven , han forstår ikke , hvad det er at ligge mellem hvide puder og lagner og 

være afklædt og svag og vide , at man ikke skal leve . De , som går ud og ind ad livets døre og træder dets trapper og boer i dets hus , de véd ikke , hvordan han er til mode , som for sidste gang har åbnet sit livs sidste dør og lukket den efter sig og véd , at han ikke skal træde over nogen tærskel mere , og at solen aldrig mere skal skinne for ham i de grønne skove . 
Og den , som ligger på dødslejet , kan ikke takke for det gode , hans liv har bragt — thi hans hjerte skælver og hulker af skilsmissens bitterhed , og han ville give alle jorderigs skatte for blot en eneste time endnu at se det himmelske dagslys . Og han kan ikke tænke på det onde , han har gjort — thi der er en kold , klar røst , som siger til ham med sikker betoning :  » Sket er sket ! Hvad gavner det at tænke på ting , der ikke kan ændres  ? « 
Men han snapper efter endnu en mundfuld af livets luft , som en fisk snapper efter sit element på disken , hvor den skal dræbes . Og hele hans væsen beder med hvert ængsteligt hjærteslag :  » Endnu en lille tid — endnu lidt — og endnu , endnu , endnu lidt  .  .  . « 

men hjertet beder forgæves , og blodet banker langsommere gennem årerne , og brystet hæver sig svagere og svagere . Det er , som når en maskine langsomt går i stå — endnu et stempelslag gør den — og et endnu — og så et par endnu — og så , efter et langt ophold , det sidste , det allersidste  .  .  . 
Et menneskeliv er forbi — og en sjæl står for sin dommer . 
Men derpå tænkte den døende mand i det dybe mørke ikke . Fra natten , hvori han var fangen , strakte hans sjæl alle sine fangtråde tilbage mod det liv , han havde forladt , og greb efter det med grådige hænder og fortvivlede , fordi han ikke mere kunne nå det  .  . . . 

vi 
han så på ny — så et lille , gammeldags hus med store , lave Stuer . Der kom meget lys ind gennem de mangerudede vinduer med de hvide kappegardiner om , og lyset spejlede sig i de mange , blanke , gamle møbler af mahogni og af gult træ , med små , sirlige nøgleskilte af perlemoder eller messing . Der var hvide sivmåtter over alle gulve , og rundt om stod store krukker af blå fajance med markbuketter , som fordobledes af aflange spejle i forgyldte rammer . Og på væggene hang fotografier af gammel kunst , og gode kobberstik i dybe indfatninger , og foran et opslåét spinet lå en vifte glemt på den spinkle , hvidlakerede stol . Det var formiddag og efterår — udenfor flammede solsikker og georginer i en gammel , lidt forfalden have — og solskinnet strømmede ind over frokostdugen , funklede i den blanke messingmaskine midt 

på bordet og glimtede i hans hustrus lyse hår og i ringen på hendes hånd , idet hun rakte ham den dampende kop og smilede til ham gennem solstriben og den lysende damp fra maskinen , som kogte . 
Og hun var endnu i blegrødt og lige så skær og fin som hin dag i hendes moders have . 
.  .  . Drømmen skiftede , synet forandredes . 
Han så nu det stille kontor i den afsides , adelige gade , hvor han havde sit arbejde . Hans pult stod lige ved vinduet , og han havde udsigt til en gammel grønnegård med store , kandelaberformede Linde omkring . Solen skinnede skråt derned og randede de sorte Lindegrene som med en stribe guldlak , og der faldt et sidste gult blad på det irgrønne græs som en dråbe smeltet guld . Spurvene kvidrede derude — og i de stille Stuer taltes kun et dæmpet ord nu og da , og man hørte pennene over papiret som en næsten umærkelig hvisken . Og han bøjede sig over sit arbejde , fyldt fra sit unge hjem af lykke som af sund og nærende mælk . 
Der kom et andet billede , og alt var ganske hvidt deri . Gennem hvide flor faldt et dagslys som 

sne nedover skinnende hvide ting — hvide senge , lagner , puder — og over hans hustru , hvidklædt i den hvide seng , sovende stille i den hvide vinterdags lys — og ved hendes seng den hvide vugge , og et lille , sovende ansigt deri . Der var ganske stille i huset , så stille , at han hørte et Uhrs tik-tak to værelser borte . Og han stod længe bøjet over sin hustru og sit barn , og der svulmede en uendelig lykke i hans hjerte , da han listede ud af stuen for hastigt at spise sin frokost ved et bord , hvor der i dag kun var én kuvert .  .  . 
Et nyt billede kom — og sneens hvide var forvandlet til frugtblomstringens  .  .  . Det var sidst i maj , i den store , gamle have udenfor hans hus  .  .  . Over plænerne , hvor græsset stod højt og frodigt , bøjede kirsebærtræerne deres hvidblomstrende grene , og æbletræerne dryssede deres blegrøde blade ned blandt de lysegrønne strå , og på et tæppe i græsset sad hans lille søn i sin hvide kjole , foroverbøjet , fangende med de buttede arme efter blomsterbladene , der dryssede ned på den hvide kjole , de røde strømper , de små , gule sko  .  .  . Solen glimtede i hans hår , der var fint og gyldent som hans moders , og når han så op 

med sine store øjne , var det hendes blå blik , der stirrede alvorsfuldt hen mellem de høje strå eller forundret fulgte en flue , der summede forbi  .  .  . Se ! nu fik han øje på sin fader , og et pludseligt smil lyste over hele det lille ansigt , fra øjnene til smilehullet i hagen , og han gav et skrig af glæde , et skrig , der fortsatte sig i kvidren som en lille fugls  .  .  . 
Hans fader kunne ikke længer sidde rolig på sin feltstol og læse . Han lagde bogen fra sig i græsset og gik hen og tog sin søn op på sine arme og åndede henrykt den sunde Duft fra hans lille legeme — en sød vellugt som af modne æbler  .  .  . 
Og han vedblev at sidde med barnet , og barnet vedblev at le og at kvidre ham i møde  . . . Og der var så grønt og svalt og stille under de blomsterdryssende træer i den gyldne majdag , som om det var alle tiders forår og paradisets have . 

vi 
han ser på ny spisestuen fra hans ægteskabs 
hjem , fra den første lykkes dage . Men det er ikke mere formiddagssol , som fylder den — det er en festlig aftenbelysning . Den store hængelampe brænder midt over bordet ; for bordenderne og på buffeten er hvide lys i blanke stager . Der er blomster ved hver kuvert , slanke , blege pinseliljer i høje glas . 
Det er ved måltidets slutning — man er nået til vinen og frugten . Og for bordenden læner Niels Graff sig et øjeblik tilbage i sin stol . 
Cigarer og cigaretter tændes . Og gennem den blå røg betragter han de mange glade ansigter , som er samlede om bordet — glade , unge ansigter , mænds og kvinders , i samtalende , smilende , leende blanding . Det er hans venner , det er hans veninder , gode hoveder , kloge mænd , unge damer af 

fri og fin ånd . Vinen blinker i deres glas , de hilser på hverandre , de klinker og nikker . Nu er der en af dem , der bøjer sig frem og løfter sit glas op imod ham — og han tager sit og hilser til gengæld  .  .  . 
Så synker han atter hen i fredelig lykkestemning . Han bryder sig ikke om andet end således at sidde og glæde sig ved de andres glæde . Hans sjæl brænder stille og klart som en af de ubevægelige lysflammer henne foran buffetspejlet , hvid og tyst midt i larmen og røgen . 
Han søger at se udenom lampen for at møde sin hustrus blik — men han kan ikke fange hendes øjne . Hun sidder deroppe for den anden bordende og taler med sin nabo — men det er , som var hun lidt træt , som glædede hun sig ikke helt  .  .  . 
Ud på natten , da de er bleven ene og har . luftet røgen ud , taler han med hende derom . 
— jeg kan ikke gøre ved det , siger hun , men jeg synes , der er så meget hos dine venner , som jeg ikke kan lide . Når de f . Eks . har deres digte med og læser op , så er det nok kønt at høre på . Men det er så lidt , de digte handler om — det er altid dem selv og deres mere eller mindre smud-den yderste dag .  ? 

sige kærestehistorier . Der er aldrig en tanke for noget andet . Jeg vil slet ikke sige for gud — de tror jo ikke , det må blive deres sag . Men der er så meget stort og ædelt i verden — og der lever endelig også andre mennesker på jorden end digterne og deres damer . I kalder jer jo folkevenner — men når  ! digter , er det , som om , . I aldrig havde haft en tanke eller en følelse til overs for noget andet menneske . 
Hun havde stået op mod vinduet og sagt dette . Udenfor gryede dagen ; himlen var hvid som sølv . Nu kom hun hen og tog hans hånd . 
— bliv ikke vred på mig , Niels , sagde hun . — men det , som gør mig mest ondt , er de digte , du selv læser op . Du véd godt , hvor stolt jeg har været af dine Vers , og hvor glad jeg var ved dem , dengang vi var forlovede , og du sendte mig de mange smukke digte . 
Men nu , når du sidder blandt de andre , og i er en lille smule øre , og du henter dine nye ting og læser dem op , så gør det mig så ondt . For den Niels , som dér taler , ham kender jeg slet ikke . Det er en hel anden en , en underlig mørk , misfornøjet mand , som længes allesteds hen og er træt 

af sin lykke og higer mod ensomhed og frihed og higer forgæves . Jeg véd nok , Niels , at sådan digter de andre , sådan er de andre — men det er , fordi de ikke holder af noget menneske uden sig selv . Men jeg synes ikke , Niels , du har lov at gøre dem det efter . Du holder dog så meget af lille Erik , ikke sandt , det gør du ? Og du er dog også glad ved at være her i vort hjem ? Og , sig mig det ærligt , Niels ? du holder af mig ligesom før , ikke sandt ? Jo , Niels , jeg ser det på dig , du holder af mig endnu ! 
De sidste ord siger hun , siddende på hans skød . Der er smil om hendes mund , men stemmen bæver af gråd . Og da han ikke svarer , men blot kysser hendes øjne , rinder to klare , bitre tårer ud under de tynde låg . 
Nu er dagen ganske gryet , og himlen blåner udenfor ruden , hen over villabyens dugvåde Tage og grønne haver . Et par spurve kvidrer på afsatsen udenfor vinduet , og fra alt løv stiger fuglenes jubel op i det nye lys . 
Niels Graff vedbliver at kysse sin hustrus lukkede øjne . Snart finder hans læber også hendes kinder , hvis hud er bleg og kølig som liljers 3* 

kolde blade , og hendes mund , der først er bleg og sval , men bliver rød og varm under hans Kys . 
— Kys mig ikke mere , beder hun , og drager sig fra ham , hen til vinduet . Der står hun et øjeblik og ser grundende ud i den lyse morgen . 
Niels kommer hen til hende , og hun lægger armene om hans Hals . 
— holder du af mig ? spørger hun og ser ham ind i øjnene . 
Han gengælder hendes blik , men kan ikke lide at svare hende . Derfor siger han . 
— ved du det ikke , Agnes ? 
— å jo , Niels , å jo ! 
Og hun kysser ham , stærkt og fast , med en hustrus læber . 
— se , nu står solen op ! siger hun og peger på det første , røde solstrejf over genbotaget . 

Viii 
men hin nats samtale var den første kløft , som åbnede sig mellem Niels og Agnes . En smal ridse var det kun som den , der dannes ved et jordskælvs første , fjerne stød — en revne så smal , at en blomst kan gro over den . Men underverdenens kræfter røres stærkere , og dybet bryder på , og der åbner sig en afgrund , hvor klipperiften løb , og ingen blomst kan nå over , og intet træ , og ingen menneskehånd og ingen flyvende fugl og ingen forstående tanke . Men der ligger et land på hver sin side , og der er ingen bro over dybet , og ingen kan komme fra det ene rige til det andet . 
Og menneskene står på hver sin side af svælget , og deres bønner og deres tårer og deres forbandelser og deres had , det falder alt sammen i afgrunden , og afgrunden bliver dybere derved . 

det var af elskov , Niels Graff hin morgen havde tiet til alle Agnes’ ord — fordi hun var så skøn og var hans . Og i hendes arme havde han sagt , at han elskede hende som før og som altid og mere end nogensinde . 
Men elskov bygger ingen bro over afgrunden , det gør kun kærlighed . Thi elskov søger sit eget ; derfor er elskov uden kærlighed ond , og derfor groer elskov frodigt , hvor kærlighed længst er død . 
Og mere og mere brød Niels Graffs sjæl ud som en ulægelig sygdom  .  .  . 
En dyb og tung og blind sjæl — en sjæl som et sort , bundløst vand i en skov , hvor der er evig skygge . Tungt løv luder ud derover , langsomme dyr lever i dyndet og det dunkle vand , og midt ude gror den gule sværdlillie med de underlige blomster . Der går ikke sti til det lønlige vand , der synger ikke fugl under de tavse grene . Men den , som en knugende sommerdag , når det er mod torden , og himlen er mørk af skyer , forvilder sig hen til vandets bred , han sætter sig på en falden stamme og føler det , som om hans hjerte skulle briste af gråd — eller han lægger sig i det svære , 

grove græs om moseranden og synes , at hele hans legem må briste af smertelig , usalig længsel  .  .  . 
Som sådan et skovvand var Niels Graffs ulykkelige sjæl — dyb , så kun gud kunne fylde den , dunkel , så kun gud kunne oplyse den , kold , så kun gud kunne gennemtrænge den med sin kærlighed . Og al jordisk lykke sank ned i det umættelige vand , og alt jordisk solskin lyste og varmede kun et par tommer ned , og derunder lå hele det sorte dyb , koldt og tungt som altid . 
Solen havde lyst hen over Niels Graffs sjæl , og et par år igennem havde han ikke mærket afgrunden og mørket . Men nu begyndte store bobler at stige op dernedefra og bryde den blanke flade , og dybets kræfter rørte sig . Solen havde skinnet så stærkt , at den var trængt gennem de tætte løvskygger , og dens glimt havde leget hen over hans sjæl , og blå libeller havde sværmet om hans ensomheds gule Iris . Men nu mulmede skyer over himlen , og solen sluktes , og de blå nymfer fløj bort , og hans sjæl spejlede' atter de ville , mørke skove . 
Niels Graff fik længsel efter sig selv som efter 

et fædreland . Han fik hjemvé efter sin sjæl som efter et minde . 
Den ulægelige sygdom brød ud på ny — sygdommen til døden — den sygdom , at foragte lykken , at elske hungeren , at fly livets daglige brød og med udstrakte hænder jage efter undergangen . 

Ix 
det er en aften , Niels Graff står og ser ud ad vinduet . Han er ene , og hans stue er fyldt af skumring , og udenfor er gaslygten på vejen tændt . 
Han har lige spist til middag . Kaffekoppen står tømt henne på rygebordet , og duften af en cigaret svæver endnu i værelset . Lille Erik er bragt i seng , og Niels hører sin hustru tale med pigen inde i spisestuen . 
Han står og ser ud og bliver ved at se ud . Der kommer ikke så få folk forbi — Niels følger dem alle med øjnene , indtil de forsvinder , og han har lyst at gå bort med dem alle  . . . En ung dame iler hen ad fortovet , slank og elegant ; et hvidt skørt glimter under den løftede kjole i lygtelyset  . . . En ung mand driver ubekymret afsted i 

den milde septemberaften , med cigaren mellem læberne og en blomst i overfrakkens knaphul  .  .  . 
Niels står og ser på dem alle sammen , og hver af dem tager noget af hans længsel med sig . De bærer hans hjerte fra ham , gran for gran , til der bliver en sugende tomhed inden i hans bryst . Han er så mæt af sit eget liv , så træt af sin egen lykke . 
Fra sit barndomshjem er han næsten gledet lige over i det hjem , Agnes og han har stiftet . Hans zigøjnertid varede så kort , og så få var de år , da han flakkede som fri nomade over ungdommens uendelige prærier . Og nu er det ham , som blev han bedragen for sit liv , og som var hans lykke kun et fængsel med smukke vægmalerier  .  .  . 
Han husker det samme fra sine halvvoksne drengeår . 
Søndag formiddage , når han var ren og festklædt fra top til tå , og alt i ham ligesom ventede og var beredt , og der intet kom , og intet hændte — ikke en gang i kirke gik de derhjemme — da kunne han stå ved vinduet i sit lille Kammer og se ud og blive så uendelig tung til mode . Grå , kolde vintersøndage var det , og nedenfor 

vinduet lå gården , med smudsig , hårdfrossen sne , eller optøet og sølet . Og bag den var haven , hvis høje , sorte træer rokkede håbløst frem og tilbage i den kolde blæst , under den kolde grå-vejrshimmel . Det var så sørgeligt alt sammen , at Niels gerne ville have grædt . Det blev så trøstesløst for ham at leve , og han var så ene i den fattige verden med sit store , hungrige hjerte . 
Søndagssuppen , den skinnende friske dug , tante Eleonoras vante besøg , kagerne til eftermiddagskaffen — alt det , som derhjemme udmærkede denne dag frem for ugens andre og gjorde den festlig , blev til intet overfor hans store , hjælpeløse længsel . Og om aftenen , når lampen var tændt , og strikkepindene raslede stille om divanbordet , satte han sig i en krog på en skammel — satte sig ved væggen lige under vinduet , hvor han dæmpet kunne høre , hvad der skete ude på gaden — høre råb af lystige drenge , som sloges med sne , latter af mænd og kvinder , som vandrede sammen , og en enlig kane , der fløj forbi med piskesmæld og ringlende bjælder og fik alle til at se op inde i de små , tavse huse og tale om , hvem det kunne være  .  .  . 

da blev Niels også opdaget i sin krog og spurgt , om han ikke ville hen til lampen . Men han  » sad godt , hvor han sad «  , og de hviskedee om , hvad han dog var for en  » sær «  dreng  .  .  . 
Agnes kom og bragte åringers fred . 
Hendes skønhed var mild og blid og sval som luften i klare forårsnætter , og det var , som skinnede månen over den , hun elskede . 
. Men det blev til sidst for Niels , som måtte hans øjne dø i denne evige bleghed , og hans sjæl omkomme af farvenød . Hans ville hjerte begærede , at en morgenrøde måtte gry blandt brændende skyer , og en sol stå op i floder af blod og guld . Og derfor satte hans sjæl sig atter på barneskammelen ved hjemmets yderste væg og lyttede i lange aftener efter larmen fra de store gader i livets stad  .  .  . 
Derfor står han nu i denne skumringstime og ser ud og ønsker at følge hvert menneske , der går forbi , ønsker at vandre deres veje , kende deres verdner , smage deres glæder , dele deres vin . Men foran ham ligger kun den lange , ked-somme aften — de få betydningsløse ord om dagens hændelser , derpå ttedrikningen , en sidste 

cigaret og en første gaben , lidt snak frem og tilbage om det passende i at gå til ro , derpå afklædningen , tøjet på den vante stol og en borgerlig indslumren i ægteskabelig fred . 
Niels Graff strækker voldsomt sine arme op over sig — som ville han løfte sit hjems tag og lade natten strømme ned og fylde alle kamre med sin isnende uendelighed  .  .  . 
I det samme ringer entréklokken , stærkt og lystigt og længe . 
Niels Graff går selv ud og lukker op . Det er Alf , vennen Alf , en af husets mange venner . 
— jeg er ikke alene , smiler han , da Niels byder ham ind . — der står kvinder bag ! Ja , min 
kone kender du jo ! Og denne dame — ( han 
bøjer sig for en lille ung frøkenskikkelse , hvis 
hvide ansigt lyser ud fra en opstående krave som et portræt fra en mørk ramme ) — denne dame er Fru Lily linden ! 
De er et øjeblik efter i Graffs værelse , hvor han hastig tænder lys . Fru Lily linden går frem imod ham på det tæppebelagte gulv ; der sidder friske violbuketter ved hendes bælte og på hendes lakerede sko . 

— jeg har længe ønsket at gøre deres bekendtskab , Niels Graff , siger hun med en blød , mørk røst og ser ham ind i øjnene . 
Han bukker med hånden på hjertet , ser atter op og møder stadig hendes blå blik , der er af en farve som isen i gletscher-kløfter . Og han stirrer ind deri — et sekund — men et sekund , der gør ham svimmel . 
Han har kaldt på afgrunden . Og afgrunden har svaret . 

X 
der gives mennesker , som er komne tilbage fra 
dødens porte og har fortalt os andre , hvordan det er at nærme sig evigheden . Og disse mennesker har sagt os , hvorledes hine øjeblikke , som nær var bleven de sidste , hvorledes det mylrede med syner i dem , og hvorledes hele livet drog hen som en billedrulle , der talte og dømte , talte og trøstede  .  .  . 
Sådan sker det nu for Niels Graff , mens han ligger ubevægelig i de dybe dødsskygger , og hans sjæl skuer tilbage over livet som fra Toppen af et dunkelt bjærg . Og de billeder kommer , som ikke behager ham , og han ser syner , der beskæmmet og ængster . 
Vennerne vedbliver at fylde Niels Graffs hus . Ikke de samme som fra begyndelsen , men andre , 

nye , flere . Sælsomme skikkelser blandes ind deri , underlige fremmede , stærke , uhyggelige fugle med Sus af onde , ville verdner under deres vinge . 
Niels Graffs lille borgerlige hjem forpjuskes efterhånden . Det bliver som de haver , hvor mange børn leger , og hvor græsset er slidt af alle plæner , og bladene er flåt af alle lave grene . Hvide skjolder efter spildt vin viser sig på de blanke møbler , fedtede madpletter smudsker de lyse gulvmåtter , berusede gæster har falmet sofaer og stole ved at kaste op nedover dem . 
Aften efter aften er der fremmede . Niels kan ikke længer holde ud at være ene . Når det mørknes , trænger han til at gå i festlig forventning og tænde alle lys og se bordet dækkes og selv gå ud at lukke op , når det ringer . Han trænger til at sidde i en kreds af mennesker natten igennem , drikke stærke ting , snakke , læse op og ryge mange cigaretter . 
Kommer der en aften ingen til ham , da søger han ud — ene — eller han får Agnes med . De ringer på , hvor de véd , at man gerne vil tage imod dem — og aftenen og natten ud bliver de hos vennerne , og vennerne er glade ved at have dem , 

og det er , som når børn ikke tør være ene i mørke . Men undertiden stiger deres uro , og deres lede bliver så dyb , at den ikke kan døves inden fire vægge . Da iler de ned på gaderne , drager ud af staden , vandrer i de frostkolde måne-skinsnætter lange , hvide veje i det øde land , indtil månen synker . 
Og mere og mere samler alt dette sig om Fru Lily linden . Hendes venner bliver Graffs venner og fylder hans hjem . Ved det bord , Agnes har dækket , bliver Fru Lily værtinde , fordi alles øjne søger hende , og hendes smil lyser til alle , og hendes kåde sprog behersker og fængsler dem alle . Hun er naiv som et barn , dristig som en mand , koket som en dame og ukysk som en hetære . Hun fortæller historier , der får mænd til at rødme , og synger folkeviser , der får kvinder til at græde . Der er altid violer i hendes barm , og den , som har hende til bords , får buketten til erindring ved likøren . 
Som månen falmer og bliver en hvid sky , når solen står på himlen , således blegner Agnes og svinder bort af Niels Graffs sjæl . Fru Lily fylder ham helt med sit flammende lys . 

og Erik , den lille dreng ? 
Ja , han bliver vist frem i selskaberne , beundret meget , kælet lidt for , hurtig glemt . Lægges så i seng , bliver vækket af latter og høje stemmer , ligger og kalder i mørket , græder i mørket . Ingen hører ham , ingen kommer at trøste ham — så græder han sig til sidst i søvn  .  .  . 
Det hænder en gang ved et stort frokostselskab , at en omtåget gæst tager Erik op på sine arme , løfter ham og rækker ham til den næste .  » Lad den søde unge gå bordet rundt «  , vrænger han med blaseret næsestemme . Og drengen langes videre , er ved at nå Fru Lily , som leende ser ned på Agnes’ barn  .  .  . 
Da opdager Niels Graff det og bliver kold af vrede . Hans stemme er næsten hæs , da han heftigt beder de vittige gæster slippe drengen .  » Min søn er intet legetøj «  , kommer det i et uvilkårligt , uhøfligt råb fra ham . Og den , som i øjeblikket har Erik , sætter ham ned på gulvet , mens der bliver en forlegen tavshed . 
Den gang var Erik to år gammel  .  .  . 

Xi 
Niels Graff står en dag i kontoret , hvor han arbejder , foran chefens pult . Den gamle herre har taget sine lorgnetter af og ledsager sin tale med taktslag af dem . 
— ja , min kære ven , siger den gråhårede , sirlige chef — det gør mig ondt at måtte sige dem det , men de vil erindre , at jeg flere gange har tilladt mig at advare dem . De har ikke villet lægge mine råd på hjerte , og de må derfor søge skylden hos dem selv , når jeg nu nødes til at sige dem , at deres besørgelse af forretningerne her i de sidste tider har været så  . . . har været af en sådan Art  . . . så skødesløs og upålidelig , at — det gør mig ondt , som sagt — også for deres frue , hvis moder jeg har den ære at kende 

— men : vi kan ikke bruge dem mere . De har deres afsked , tre måneder fra dato . 
Og kontorchefen rejser sig , idet han rækker Niels Graff et papir , som han hele tiden har betragtet ufravendt . Han rejser sig og stiller sig hen ved vinduet , med ryggen mod sin undergivne . 
Også Niels Graff ser ud af vinduet . I den gamle gård er alt dækket af sne . Lindenes grene har høje , hvide bræmmer ; et sted i hjørnet mellem stammen og en gren sidder en spurv og kryber sammen , skudder sig og kryber endnu mere ind i sine fjer . 
Niels Graff står lidt , så bukker han hen mod chefens ryg , takker for tjenstlig efterretning og sætter sig på plads . Han er fortumlet som af et slag , skamfuld som en dreng , der har fået prygl , og vred på den , som har slået ham . 
Han møder Alf , da han går hjem , Alf og Fru Lily linden . Og de træder ind på en vinstue sammen . 
Da de fyldte glas står på bordet foran dem som tre lyse blomster , tre gyldne tulipaner , løfter Fru Lily sit , hilser på Alf , hilser på Niels , og 

de drikker . Så fortæller Niels Graff sin historie fra formiddagen , og de taler sammen derom . Fru Lily ser ufravendt ind i Niels Graffs øjne , og hendes blik er som toner til alt , hvad Alf siger . 
— frisk mod ! mener Alf — livet afhænger da ikke af , om du har de 2400 kroner . Dem tjener du nemmere på en anden måde ! 
— har du noget råd at give mig ? spørger Niels Graff . 
— jeg har et råd . Gør som jeg — bliv journalist . Kast dig helt ud i literaturen , din pen skal nok bære dig ! Du har hidtil været en smuk amatør , bliv nu professional ! Tætningerne er kastede for dig af skæbnen . 
Niels Graff betragter Alf , og Alfs lyse , lidt rødkantede øjne ser ud , som ville de ham så inderligt vel , i tiden som i evigheden . 
— hvad mener de , Fru Lily ? spørger han så . 
Fru Lily linden betragter ham med sit store , ubevidste gletscherblik . 
— jeg mener som Alf , siger hun blot og drikker ud af sit glas . 
De sidder lidt , tavse . Folk kommer ind , hvide af sne , stamper deres fødder af ved døren og 

hænger deres frakker til ovnen . Niels bestiller tre glas til . 
— men , siger han med et , egentlig skulle jeg jo nu have været hjemmel 
Alf ser på sit ur . 
— ved du hvad ? udbryder han . — jeg har et forslag at gøre dig . Fru Lily har lovet at spise sammen med mig i dag , gør du mig nu også den glæde at være min gæst . I al tarvelighed , forstår du nok ? 
Alf læner sig frem over bordet og ser på Niels , og hans øjne bliver så bedende , som om hans livs lykke afhang af vennens svar . 
— Agnes venter mig , siger Niels . — jeg må dog fortælle hende , hvad der er hændt . 
— vi sender hende et par ord . Skriv , at du spiser med mig — så får jeg fat i et bybud imens  .  .  . 
Og han vinker ad opvarteren . 
Niels ser på Fru Lily . Hun har løftet sit glas og betragter gennem den gyldne væske folk ude på torvet , der afbilder sig omvendt i glasset som på en fotografs plade . Nu vender hun sig et øjeblik til ham og siger meget høfligt : 

— hils deres frue fra mig . 
INitupiNit==Niels skriver . Et par hastige ord , hvoraf iNtet taler om afskedigelseN , og iNtet NævNer Fru Lily , meN hvoruNder haN sætter et tillidsvækkeNde :  » DiN heNgivNe N . « 
Bybudet står rede —  » mit specielle bybud «  , siger Alf . Bybudet smiler med ærbødigt mådehold , pudser sin næse og går . 
De sidder lidt endnu , de tre i vinstuen . Nu , da de ved , de skal være sammen , er de blevet stille og ligesom lidt fremmede for hverandre , lidt kede af hverandre . Fru Lily linden vedbliver at se ud på det store torv . Det skumrer derude , og sneen fyger . Længst borte ligger den grå ruin af et slot , som engang er brændt . 
— nej , vi må gå , siger så Alf . 
Og de kommer udenfor . 
De går i den milde , rene tøvejrsluft , og Fru Lilys blege kinder får farve . Folk vandrer lydløst i den nyfaldne sne . I skæret fra de elektriske lamper stryger kønne unge piger forbi . Alf nikker overstadigt til et par , og de ler tilbage . 

— ser du ! siger han , vendt imod Niels — verden er fuld af kvinder , og vi er evigt unge ! 
— det er en praktisk moral og meget letfattelig , siger Fru Lily leende . — må jeg få deres arm , Niels Graff ? Fortovet er glat . 

Xii 
så var det , Niels begyndte at føre den literære daglejers underlige liv . Det liv , som aldrig giver et menneske tid til at samle sig og være stille , men som jager ham gennem en uendelig række små og store sager , hvoraf ingen kommer ham ved , og som han dog alle skal bryde sig om , forstå selv og forklare andre . Journalistens liv , som måske er det mest ødelæggende af alle , fordi det splitter en mands kraft på hundred ting , der er uden indre forbindelse , og anviser hans ævner i dag et arbejde og i morgen et ganske andet . 
Middelalderens samfund lededes af mennesker , som længe og inderligt havde overtænkt én eneste ting , og som viede hele deres liv til dybere og dybere indtrængen i guds viljes store kendsgerning . Men vor tids åndelige leder og herre er 

journalisten , bladmanden — et menneske , der sjældent har kundskaber og næsten aldrig har overtænkt det æmne , hvorom han skal ytre sig , før han står ansigt til ansigt med det og inden en time skal have en mening om det . 
Og dette menneske har bogtrykkerpressen til sin rådighed , og hans ord troes af millioner , langt blindere og mere ubetinget , end kirkens præster nogensinde er bleven troet . Og har journalisten i dag én mening — og forandrer han den i morgen , fordi nu vil han ærgre en af sine venner eller kokettere med modpartiet eller gøre kur til en smuk kvinde — så forandrer millionerne deres mening med ham og følger ham alle anskuelsers vindrose rundt . 
Niels Graff blev journalist . Han lærte , at det sjældent gjaldt at sige , hvad der var sandt . Det gjaldt at forsvare partiet , dets mænd og dets meninger , og erklære alt det for sneversyn , fordummelse , indskrænkethed , der gik partiets tankegang imod . 
Men frem for alt gjaldt det at skrive en  » god «  artikel . 
Og den gode artikel var aldrig den sanddru , korrekte , virkelighedstro — men det var den , 

som fangede publikum , greb sindene , skabte læsere , købere , holdere . 
Thi det gjaldt at gøre publikum til vilje . Publikum — denne moderne parodi på folket , hvorom der er sagt , at dets røst er lig guds . 
Foks populi , voks dej . Er det sandt ? Jeg er meget beredt til at tro det . 
Thi folkets røst , det er menneskehjertets røst . Og menneskehjertet , det er som et barn , der er faret vild i en stor , sort skov og véd hverken vej eller sti . Og barnet giver sig til at råbe og at græde og falder til sidst på sine knæ og beder :  » Lad mig finde ud , o gud , og lad mig finde hjem ! Lad mig atter se din sol over markerne med det modne korn , lad mig nå min moders hytte og sidde på trappestenen udenfor hendes dør og dyppe det duftende friske brød i den hvide , sunde mælk , mens svalerne leger om kirketårnet , og aftenklokkerne ringe ! « 
Således er barnets bøn , og således er det angrende menneskehjertes bøn , og således er folkets bøn . Folket kan ikke undvære sandheden , den sunde , hverdags sandhed , den evige sandhed , der er jævn og beskeden som brødet og mælken , 

og dog er den eneste , der giver styrke til at vandre den lange dag igennem og nå hjem , inden mørket falder på . 
Men publikum er ikke mere folket . Det er et forfinet folk , et folk , der ikke længer er uskyldigt . Derfor søger publikum ikke det sande , men det ny . Publikum er folket i forfald , folket , som ikke mere er naivt , folket , som er bleven romantiker . 
Og denne store romantiker , som hver morgen vågner med en sjælelig tomhed , der skal fyldes , han fordrer af sin presse nye tanker , nye syns-måder , nye ting og nye ord . Fremfør alt begærer det romantiserede folk ny sindsbevægelse — ny og stor og megen sindsbevægelse — mange nyheder istedenfor gamle dages evigt ene sandhed  .  .  . 
Dag efter dag arbejdede Niels Graff ved sit blad . Man brugte ham forsigtigt i begyndelsen — så længe hans meninger endnu ikke havde mistet deres ru kanter . 
Han sad og skrev små , farverige kunstanmeldelser ved et vaklende bord i referenternes stue , mellem en toddystinkende reporter , som nedrablede den nyeste selvmordshistorie , og en parfumeret al" 

fons , som reklamerede for de offentlige fruentimmer i en variété . 
Men efterhånden lærte han at se tingene fra partiets side , at stå på bladets synspunkt , at dele verden og dømme den , eftersom den lå til højre eller til venstre for de anskuelser , han tjente . 
Niels Graff blev brugbar . Bladet optog ham i sig . Dets interesser blev hans interesser , dets fjender hans fjender , dets liv hans liv . Hans hele tilværelse førtes på redaktionen — i de altid gasoplyste kontorværelser , hvor der var dårlig luft af mange mennesker og mange cigarer , hvor der snart var for hedt og snart for koldt , hvor ingen lukkede dørene efter sig , hvor telefonklokken kimede uafbrudt , og aviser og oprevne konvolutter drev i uorden over alle borde , og bude stadig gik og kom , og ens hænder blev sorte af støvet , der aldrig blev fjærnet . 
Dagen igennem arbejdede Niels Graff derinde — spiste så til middag på en restauration — og gik atter op på kontoret . Der var altid andre , der gjorde ham selskab . Det var , som kunne ingen af dem rive sig løs fra redaktionslokalerne . De sad der og læste enhver Avis , som 

var at finde , nogle ventende på korrektur , de fleste blot på , at en skulle bryde op . 
Og fra redaktionen gik vejen til kaféen , journalistens andet hjem . Om de små marmorborde , under de matkuplede gasblus , samledes blad-mændene for at vederkvæge sig . De havde deres faste krog , hvor der altid var nogle af lauget at finde . Og lange nattetimer blev de sammen — snakkende , drikkende , rygende , fortællende , overmalende marmorbordene med tegninger og indfald . 
Det var det gamle natteliv fra Niels Graffs hjem i et andet oplag . Og Niels Graff følte sig veltilmode som en tater ved lejrbålet . 
Om dem blev kaféen efterhånden tom og mørk . En sidste søvndrukken opvarter stod vagt ved buffeten . Men natteravnene holdt endnu ud — vrøvlende , rygende , drikkende , drukne . Og som natten led , drak de tættere , og deres dagløn gled gennem deres struber som fyldig burgunder , som krydrede likører . Så lukkede en et vindue op . Nedefra hørte man afmålte hovslag — det yar droskerne udenfor en natrestaurant , som rørte deres heste på træbrolægningen . Hovslag hørtes der af de sildige drosker — latter eller skrig af unge 

kvinder — lyde af menneskers liv derude i det mægtige mørke . 
Og en hedensk svulmen steg op fra grunden af Niels Graffs sjæl , mens den rå luft strøg den søde cigaretrøg bort . Hans væsens dyb rørte sig — øglerne på bunden vågnede —’ og store , giftige bobler steg op af dyndet i hans hjerte . Han længtes som en rødhud , der har hjemve , efter livets ville skove ; han begærede blødagtigt at gå under og fortabes i natten , der rullede sine onde bølger gennem den store stad . 

Xiii 
hvorhen , Niels Graff ? 
Det var Fru Lily linden , som standsede ham uden for jærnbanegården . Og det var en fugtig , solflimrende forårsformiddag , med skinnende luft , og dis om det fjærne , og gader som bække af sølv . Og af alt dette blinkende , glimtende , hastigt forgængelige lys dukkede Fru Lily op i let og vårlig dragt . 
— hvorhen , Niels Graff ? 
Han blev stående med hatten sænket og rakte hende hånden . 
— hvorhen ? Ud til foråret ? Rejser de med ? 
— ja , sagde hun uden betænkning . Og han løb for at købe de to billetter . 
Hun satte sig over for ham i kupéen . De første grønne marker og blomstrende pilehegn gled 

forbi . Og hun så på ham med øjne , der i dag var blå som violer . 
— å , om vi nu sad i et tog , der kørte til verdens ende , og de var den mand , jeg ville køre til verdens ende med ! 
— det er jeg altså ikke , Fru Lily ? 
— nej , sagde hun og lo — men jeg kan godt lide dem . 
— ved de , svarede han , at jeg har været så overstrømmende , strålende glad , lige fra jeg stod op i Morges og så den blå himmel og forårs-skyerne . Jeg følte mig så ung , så stærk , det var undertiden , som om jeg måtte kunne svæve , blot jeg løftede fødderne fra jorden . Og så sang der hele tiden det omkvæd af folkevisen inden i mig :  » Imod så faur en sommer «  . 
— det er kønt , sagde hun . — fra nu af vil jeg også have det ord til valgsprog . 
Og hun gentog langsomt , idet hendes blik strøg ud mod den skinnende synsrand : 
— imod så faur en sommer ! 
Toget holdt . De steg ud og gik ind i skoven . Og skoven var lys , som den kun er i det første forår , og lun af sol og stor og meget stille . Og 

de gik mellem de grå stammer og over de gule sletter , de gik i det røde , raslende løv og over falmet græs , i hvis svære tæpper intet fodtrin hørtes . Og skoven var stor og lys og lun af sol og meget stille . 
Og som de gik , blev deres ord færre og færre . Og uden at vide det tog de hinandens hånd , og deres hjerter begyndte at banke . De gik og gik , og skoven var lys og lun af sol og stor og meget stille . 
Det var , som vandrede de ene frem på en nyfødt jord . De gik over sletter , de gik over høje og Dale . Der var ingen mennesker bag dem i byernes verden . Der var ingen gud deroppe i den skinnende himmel . Der var kun dem selv , kun hende og ham , og forårets vælde og ungdommens magt . Og skoven var ensom og lun af sol og stor og meget stille . 

Xiv 
utroskabens historie er så hverdags og så ensformig — og verden hører dog ingen hellere end den . Af florentinerens helvede og skærsild og Paradis har verden valgt sig tyve Vers om Francesca da rimini , som brød sin tro , og mens helte og helgener er skrinlagte i den forgyldte glemsel , der kaldes et udødeligt navn , lever to utro dronninger i sekiernes hjerte — den utro guinevere , den utro Isolde , digtningens dronninger dagen i dag . 
Historien om Niels Graff og Fru Lily linden skal ikke fortælles . Gud har tilladt de giftige blomster at synes skønne . De forbudne roser har en Duft , som gør svimmel , og muren er lav om det falske Paradis , hvor sodomsæblerne gro . 
Men der skal fortælles om den kærne af salt og bitter Aske , som var i de røde frugter på kundskabens træ . 

der skal fortælles om Fru Agnes’ ensomme nætter i det hjem , som hendes mand næsten aldrig så . Der skal fortælles om , hvordan hun ventede og ventede i de lange aftener , blev glad , hver gang havelågen slog i , og skuffet , hver gang hun hørte trin , som ikke var Niels Graffs . Indtil endelig bybudet kom — bybudet , som hun efterhånden hadede — og bragte et par nedkradsede linjer , der meddelte , at hun også denne dag var forladt . Eller der kom slet intet bud — Niels sparede efterhånden denne høflighed — men han blev blot borte , vendte først hjem hen ad morgenen , ved de små klokkeslet . Agnes spurgte ham ikke om noget —- men han bragte vindunst hjem , lugt af cigarrøg i sine klæder og Duft af fremmed parfyme . 
Hun lå tavs og hørte ham tumle i seng . Så sov hun ind for at vågne længe før han og have frokostbordet dækket til ham , når han ved middagstid trådte ud af sovekammeret . Han var som oftest i godt humør , drak et glas Kognak til kaffen , som altid var stærk og sort , og begav sig hjemmefra med et ubekymret farvel og en cigaret mellem de sorgløse læber . Det var sommer om 

ham og solskin i ham , når han således vandrede ud ; han følte sig fri og glad , tilfreds med al verden og tilfreds med sig selv . Han nød den dybe fred , den sindsro og livsglæde , som det menneske føler , der endelig har fundet sig en bekvem og hyggelig bolig og kun tænker på , hvorledes han skal indrette sig endnu bedre . 
Han syntes , at han var fuldkommen lykkelig . Hjemme var huset , Agnes , barnet — ude vennerne , festerne , Fru Lilys arme . Han følte sig som sømanden , der sejler mellem to havne , og den ene er en gammel , gottisk stad , hvor hans moder bor i et blankrudet hus bag klippede Linde , og den anden by er lys og ny og glad med vin i gyldne glas og friske , lystige piger . Og sømanden sejler frem og tilbage , og hans skib fortøjer lige gerne ved de gamle bolværker og de nye quaier . 
Men ormen gnavede stille ved roden af Niels Graffs tilværelse — fattigdommens orm , som smuldrer og huler de frodigste træer , de stærkeste stammer og forvandler de forhærdedes glæde til bitter fortvivlelse og ussel håbløshed . 
De dage kom , da Niels Graff ikke mere var den brugelige mand . Enhver borgerlig gærning 

fordrer — også i det ondes lejr — en vis selvfornægtelse og en lille , nok så lille smule tugt . Og Niels Graffs frihedstrang gik i det grænseløse , og hans ville hjerte tålte ingen tøjler , lystrede ingen lov . Han brød ud af sit arbejde , fordi han måtte det — skæbnesvangert , uvilkårligt , tvungen af sit inderste væsen som af en religions bud . Han kunne ikke dyrke nogen anden gud end sig selv og ikke følge anden vilje end sin egen . Al verden blev fængsel for ham , når han ikke var herre over sine handlinger og konge over sit liv indtil det mindste skridt på den ringeste af døgnets stier . 
At arbejde blev ham efterhånden intet , at være blev alt , og at være var at nyde . Hver morgen åbnede hans sjæl sig som en blomst , der søger solen , og hans hjerte drog ud i livet som en rovfugl efter sit bytte , som en farende svend efter nye veje . 
Derfor var Niels Graff aldrig i sit hus og heller aldrig på sit blads kontor , ved arbejdsbordet . Han var dér , hvor sommeren er — hvor det grønne løv vifter for vinden — hvor det blå 

vand brænder i solen — hvor kvinder sætter deres lyse handsker i de festlig blanke glas . 
Derfor blev de eneste penge , han bragte hjem til sit hus , de Sedler og sølvstykker , rigere venner lånte ham . Derfor ringede det så lidt på Fru Agnes’ dør , og hun tog imod grove ord af bude , der kom igen for syvende gang , og til hvem der endnu ikke var betaling . Derfor blev bøgerne borte af Niels Graffs hylder , og ringene af hans hustrus hånd , og gang efter gang blev hungeren dreven fra huset med de få og fedtede mønter , som kom op af bordskuffen i pantelånerens smudsige bod . 
Men Niels Graff forstod ikke , hvad livet prøvede at lære ham . Han ville ikke vige af den vej , gud søgte at trænge ham bort fra . Han mærkede ingen fare , kendte ingen frygt , fornemmede ingen skændsel . Der var ingen fortid , som manede , ingen fremtid , der truede . Han levede kun i dagen og nuet , og dagen og nuet føjede ham og var ham til vilje . Og således gik han med løftet hoved mod afgrunden som over en eng af blomster . 

Xv 
Niels Graff stod på det sted , som franskmændene forskønnende kalder  » Barmhjærtig-hedens bjærg «  — et bjærg , der rummer mere ædelt metal end mange af jordens miner . Han stod en novemberformiddag i assistenshusets kontor . 
Hvor ofte havde han ikke stået udenfor disken i dette store rum og ventet med sit nummer i hånden ! Om ham trængtes andre fattigfolk med deres sommerfrakker , deres søndagstøj , deres lagner og duge . Gulvet var vådt og sort af de mange fødder ; bag de store ruder sås regnvejrsdagens grå himmel . 
Indenfor disken sad ekspedienterne ved deres pulte eller færdedes frem og tilbage . En køn ung pige iblandt dem blev ivrig kurtiseret af en mandlig kollega . Hun stod og lo til ham , medens hendes runde , lidt smudsige fingre mekanisk satte numer 

efter numer på ringe , brocher og ure , som hun tog op af en stor kurv . 
Niels Graff faldt i tanker over de to . Undrede sig over den ubetvingelige erotik , som ubekymret groede midt blandt alle disse vidnesbyrd om menneskelig elendighed — thi hvert numereret smykke betød jo trang og fattigdom og sult — voksede her så roligt som en blomst mellem stene . 
Så blev hans numer råbt op — han fik sine kroner for den barnesølvske , han havde givet i pant . Det var Eriks dåbsske , en faddergave , den eneste ting af værdi , de havde tilbage . Den var bleven skånet indtil denne dag — indtil denne råkolde novemberdag , da den sidste bid brød var spist , og den sidste skovlfuld af i fjor vinters kulrester kastet i ovnen . Agnes havde pakket den ind i et fint linklæde , som man svøber et dødt barn , og havde rakt ham den med tårer i øjnene . 
— nu må han spise med tinske herefter 1 havde hun sagt . 
Et øjeblik havde Niels Graff stået og betragtet hende . Hendes kjole var gammel og plettet og frynset ved ærmelinningerne . Og hun var selv så bleg , næsten gusten , og der var brune skygger 

under øjnene , og hun var bleven mager og lidt foroverbøjet . De havde kun en lille formiddagspige nu , og Agnes måtte arbejde meget . 
Niels Graff stod i formiddagens grå lys og betragtede sin hustru . Og hun løftede sine øjne op til ham , og tårerne hang i de lange vipper . Da var det , som om hans hjerte rørtes — han grebes af en følelse , der var ham ubehagelig — det var , som om han blev anklaget og elendigt måtte tilstå sig skyldig . 
Men han skød tanken fra sig , og der steg næsten rædsel op i ham . Han følte , at noget i ham kæmpede og ville frem — noget , der ville knuge ham i knæ , kaste ham hulkende ned for Agnes’ fødder , føre ham gennem anger og bekendelse og bøn om forladelse til en verden , der stod alt det imod , han elskede , og som var hans liv . Stærkt og dunkelt følte han , at det ville være , som at blive barn igen , barn på moderens skød — men Niels Graff , den bekendte unge forfatter Niels Graff , ville ikke denne barnefred , burde ikke ville den . Derfor handlede hans sjæl som den mand , der en morgenstund vækkes af en god ven for at gå ud at se solopgangen — men vender sig vredt i sengen , 

drejer ryggen til og bliver liggende — og føler dog fjernt , hvor meget bedre det ville være , at gå stærk og vågen ved vennens side ud i den friske morgen og se solen rinde  .  .  . 
Den stakkels , stolte Niels Graff , han kunne ikke tilstå sig skyldig  . . . Og derfor blev han stående med sit beklemte hjerte og greb vagt sin hustrus hånd og vidste ikke , hvad han skulle sige — fordi der kun var ét eneste ord at sige — det skønneste , ædleste , reneste ord i verden — det ord , som ikke kunne komme over Niels Graffs hovmodige læber — ordet  » Tilgiv mig ! « 
Men det ord blev ikke sagt , og Niels Graff gik hjemmefra som sædvanligt — uden cigaret i dag — men med glemselens mørke over hjemmet bag sig og med livets lys over byen for sig , trods regn og søle og al verdens onde vejr . 
Og nu stod han her på barmhjærtighedens bjærg og fik sin låneseddel og de fire kroner , som Eriks ske havde indbragt . 
Men det gjaldt meget mere end disse fire kroner . De skulle kun være nødankeret , hvis alt andet glippede — en tærepenge for dagen i dag og 

dagen i morgen — en skilling til brød og brændsel for et par døgn . 
Det var meget mere , som behøvedes . Værten havde ikke fået sine penge for de to sidste kvartaler , og han begyndte at kræve . Før havde han været elskværdigheden selv . Nu derimod havde han , efter flere forgæves besøg , rent og råt sagt til Agnes , at han måtte sætte dem ud , hvis han ikke fik sine penge meget hurtigt . Og spotsk havde han tilføjet , at det var vel heller ikke nødvendigt at bo i en villa , når man knap havde det tørre brød at spise . 
Ja , værten var godt underrettet ! Han havde forhørt sig rundt om hos de handlende og fået at vide , at Graffs skyldte penge alle vegne , og at deres kredit de fleste steder var standset .  .  . Den ærkefilister og dyrker af det almægtige mammon ! 
Niels Graff gik for at hente råd hos Alf — råd og måske lidt hjælp , lidt penge til det allernødvendigste . 
Han var nu midt inde i byen , hvor den store færdsel går . Unge piger kom ham i møde på fortovet , med blanke øjne og rødmussede kinder af at gå mod regnen . Andre unge piger strøg 

forbi og gik forud med løftede kjoler . Og Niels Graff følte på ny det velvære , gaden og den store stads menneskemylr altid indgød ham . Han følte sig så tryg og hjemme mellem disse store huse , midt i al denne vandren af mennesker , han ikke kendte , men hvis ansigter og skikkelser et øjeblik var hans ejendom . 
Niels Graff nåde gaden , hvor Alf boede . 
Det var en gammel , afsides gade , hvor græsset groede midt ude på kørebanen — en gade med små palæer , sprinklede vinduer og snørklede trappe-rækværk . Alfs hus var et af de ældste , med blåt saddeltag og runde kvistglugger som koøjne i en skibsside . Øverst oppe havde Alf sin lille mansardlejlighed . 
Niels gik op ad de tre sæt hule , knirkende trapper og fandt i halvmørket den blanke klokkeknap . Alfs aldrende husholderske kom ud og lukkede op —  » Herren var ikke hjemme . « 
Niels gik ind alligevel og satte sig til at vente . 
Der var halvmørkt i Alfs arbejdsværelse ; gennem de små , grønlige ruder så man den klare regn rinde ned ad de stejle , røde Tage udenfor . Niels gik hen til et trekantet hjørneskab , tog en 

grøn dunk frem og fyldte sig et lille glas . Det stillede han på hjørnet af skrivebordet , fandt en cigaret , som han tændte , og satte sig så til ro i en dyb stol . 
Alfs værelse var udstyret efter moderne deka-dent-smag . Folianter i pergament vekslede i hylderne med fantastisk indbundne nye bøger . Polerede metalting hang på tykke tæpper fra østerland . Kobberstik i forgyldte og udskårne empirerammer blandede sig mellem gengivelser af den nyeste , mest sjældne og sære kunst , indrammede i hvidt . Et dødningehoved bar et uanstændigt fotografi i hver af sine øjenhuler ; en flaske laudanum stod mellem en bibel i læderbind fra det Xvii århundrede og et udrundet timeglas ; en nyfransk roman , fuld af forfinet utugt , lå midt over et opslået bind af Søren Kierkegårds  » Stadier «  . 
Tiden gik , regnen randt , Niels vedblev at vente . Cigaretten blev udrøgen , og geneverglasset tømt . Niels rejste sig og fandt på et bord henne i halvmørket en mappe med raderinger . 
Straks ved det første blad standsede han og faldt i drømme . 
Det var et lyst og uendeligt hav , han så , under 

en lys og uendelig himmel . Et hav , der langt ude fra løb ind mod den flade strand i en skummende brænding af roser og rullede rosenbølger op over sandet og sprudede skum af roser om strandens stene  .  .  . 
Dette billede vedblev at følge ham , da han atter vandrede nede i de sølede gader . Og han var ikke mere glad ; det havde skuffet ham , ikke at træffe Alf ; han begyndte at ængstes . Hvad om det virkelig engang skulle ske , at han ikke fik skaffet de penge , han behøvede ? 
Der var ikke mere så muntert på gaden som før . Regnen var taget til ; folk skyndte sig forbi under paraply og i tykt overtøj . Og hen ad gaden rullede store , tunge , tilgitrede vogne med sorte svende på bukken — vogne , der bragte brændsel til de riges kældere , til dem , der ikke gik som vagabonder på livets veje . 
Niels Graff vandrede langsomt af sted mellem de travle , våde mennesker . Han blev løbet på ærmet og puffet for brystet , og han følte efterhånden en bitter glæde derved . Og han trådte med vilje i alle de dybeste regnpytter , så det gule mudder oversprøjtede hans sko . 

før han vidste det , stod han for sin redaktørs dør . Til ham måtte han — bladet måtte give forskud . 
Niels Graff stod lidt og betragtede den hvide navneplade — så vendte han sig brat og gik ud af porten igen . 
Gaden løb langs havnen . Til den ene side var det travle liv ved store dampskibe , hvis ræling lå højt over bolværket — til den anden side hoteller , skænkestuer , sømandsknejper med indskrifter i al verdens sprog . 
Niels bøjede om ad en Sidegade . Og dér blev han stående og gav sig til at stirre ned i et kælder-vindu , hvor en række skillingsviser hang på en snor . Niels Graff læste tankeløst hver titel og indprægede sig hvert af de plumpe træsnit , der prydede visernes forside . Det var som en beskæftigelse , en udsættelse , en forhaling af det afgørende . 
En arbejder kom hen og stillede sig ved siden af Niels Graff . Han røg en kort pibe ; den sødlige lugt af billig tobak trak Niels hen under næsen . Og de stod dér sammen , vagabonden og arbejderen , manden i hullede støvler og manden i hele træsko , og betragtede de samme par fattige 

81 
viser , den ene med ægte fornøjelse , den anden i forsagt , selvopgivende sløvhed . 
Da kom det et øjeblik over Niels Graff , som måtte han vende sig mod denne simple mand , der var et menneske som han selv — vende sig mod ham og sige :  » Jeg er din Broder — jeg er i nød — kom mig til hjælp ! « 
Det var som en sjælesvimmelhed , der hastig gik over . Niels Graff rettede sig , kastede et blik på arbejdsmanden , der intet anende vedblev at se ned i vinduet , og fortsatte sin gang . Langsomt gik han omvejen til redaktørens port . 
Men midt i de kolde og skumrende gader , midt i sit mørke og sørgelige liv , grebes han af en uendelig udvé , en dyb og sorgfuld længsel . Han mindedes atter hin sollyse strand , der havde åben-baret sig for ham i en kunstners syn — han længtes håbløst og tungt mod hin skønne , uop-nåelige strand , hvor rosenbølger rullede deres rødmende skum under en lys , uendelig himmel . 

Xvi 
Herren er ikke hjemme , men hvis Herren vil vente , kommer Herren straks ! 
Med denne stump tjenestepigedansk blev Niels Graff ført ind i sin redaktørs arbejdsværelse . Der var allerede ganske mørkt , og pigen tændte gasblusset midt i stuen over divanbordet . 
Niels satte sig . Han kendte denne stue så godt — det store skrivebord med sin forvirring af bøger og papirer om den silkeslørede lampe — kobberstagerne foran det høje , guldrammede spejl — de mange malerier af gode mestre på de tapetbehængte vægge . Svære Gardiner dækkede næsten vinduerne helt . Der var kun en stribe skumrende himmel at se bag mastetoppe og tovværk . 
Niels Graff ventede en halv time . Så tog det i dørlåsen , og redaktøren trådte hastigt ind , lille , slank , skarp og klog . Et velvilligt smil lyste 

et øjeblik i hans ansigt ; han tog Niels Graffs fremstrakte hånd og førte ham venligt tilbage til stolen , hvorfra han havde rejst sig . 
— de ønsker ? 
Niels Graff fremsatte sit ærinde . Han måtte have penge . 
Redaktøren så ned et øjeblik , strøg sig om hagen . Så løftede han hovedet som en mand , der har taget sin beslutning . 
— de véd jo nok , Graff , at det ikke er første gang , de stiller den slags anmodninger til bladet . Vi har strakt os så langt , vi kunne — men de må dog også selv vide , at deres konto er stærkt belastet , og at de i det sidste halvår ikke har bestilt meget . Jeg er ikke deres formynder , og de har deres fulde frihed til at arbejde eller ikke arbejde , ligesom det lyster dem . Men de på deres side må ikke tage os ilde op , at vi indretter os derefter . Det er vort princip , gerne at give forskud , endog meget store , til den mand , der ivrigt og villigt arbejder for os , men overfor den , som forsømmer os , kan vi ikke optræde med samme rundhåndethed . Det er mig naturligvis pinligt , at de lever under så kedelige økonomiske 

forhold , men fornuftigvis kan vi her ved bladet dog ikke bære ansvaret for deres livsførelse . Vi kan ikke have noget at gøre med den ting ; det må blive deres egen ganske private sag , hvorledes de kommer ud af det — eller ikke kommer ud af det . 
Redaktøren rejste sig op , lidt nervøs , men alligevel tilfreds med at have talt så klart og endelig sagt , hvad der skulle siges . Graff mumlede kun et par høflige ord og blev høfligt fulgt til dørs . 
Men da han hørte låsen smække i bag sig og hørte redaktørens små sirlige skridt fjerne sig ind i lejligheden , da sank hans mod , og alt håb forlod ham . Ganske langsomt gik han gennem det hyggelige , gasoplyste , sandbestrøede Portrum . 
Thi udenfor — der var kun mørket , novemberregnen , de lange , våde veje , hvis søle trængte ind gennem hans hullede sko . Og yderst ude var hans hjem , stuerne , hvor Agnes og Erik ventede , hvor der hele dagen ikke havde været varme og ikke været noget at spise  .  .  . 
Han så op på et tårnur — klokken var bleven halvni . Så var Erik vel nok bragt til 

sengs , og Agnes sad ene oppe , sad i mørke og stirrede ud på vejen , hvor lygtens gasblus blafrede for vinden , og lygtens ruder klirrede — sad og stirrede og stirrede ind i en fremtid , som for hver dag mørknede mere og mere , blev mere og mere håbløs  .  .  . 
Niels Graff standsede på gaden , hvor han gik . Der kom en grådtung ømhed op i ham , en sorg over det liv , han beredte sig selv og Agnes , en begyndende anger . Han så sig om . De store skibsskrog lå mørke og tavse langs bolværket , med enlige lanterner og enkelte lysende glugger . Al dagens tummel og travlhed var borte ; der var ikke et menneske i den lange , våde gade , hvor hjemmenes vinduer lyste . 
Da overvældedes Niels Graff af sin forladthed . Da følte han sig så hjælpeløs , så håbløs , så afmægtigt ene , at han var nær ved at skrige af indre kval . Udstødt var han , forstødt af alle , dømt og fortabt  .  .  . 
Og sagte stønnede han : 
— min gud , min gud ! 
Men Niels Graff vidste jo , der var ingen gud . Gud var kun skyggen , som mennesket kastede ud 

i det tomme verdensrum , en stor , stor , overnaturlig skygge i det tomme , tomme rum . Han vidste det , han havde erkendt det , endnu mens han sad på skolebænken . Der var ingen gud . 
Men nede ved bolværkets fod der skvulpede og mumlede det sorte vand . Det klukkede og plaskede uafbrudt , og snart var det , som nogen lo dernede , og snart , som nogen kyssedes , og snart som nogen græd . 
Og Niels Graff lyttede til vandets sang , til sangen om den evige hvile og det salige intet . Og det var et øjeblik , som kaldte hans skæbne på ham og bød ham fred . 
Men hjertet slog for stærkt i hans bryst , og blodet var for brændende i hans årer , og han følte , at ingen død i de sorte vande kunne slukke hans tørst efter lykke . Han rev sig løs , gik videre , samlede sig , så godt han kunne . Med løftet hoved skred han ned ad den store , lyse Asfaltgade midt gennem byen . Og da han mødte bladets redaktionssekretær , der gik hjem for at spise til aften , hilste Niels på ham , overstadigt smilende — som en mand , der glad iler afsted med sin lomme struttende af dagens fortjeneste . 

Niels Graff mødte alle dem , som i aftenens timer færdes på den store , oplyste gade — pyntede , sminkede piger , velklædte , blege herrer . Og han så ind i hvert ansigt , han kom forbi , og hvert ansigt gjorde ondt i ham . Thi der stod skrevet i dem alle , at verdens gud er guldet , den sande , eneste gud , og at intet er for ædelt , intet for kosteligt , intet for skønt til offer på hans altre . 
Var det ikke underligt , grundede Niels Graff , at det hed at tjene penge , ligesom det hed at tjene gud ? Var troen måske en vinding , og det at tjene penge en religion ? En frygtelig religion i så fald — og yderst intolerant mod de anderledestroende , de fattige . Thi hvor guldet dyrkedes , var fattigdommen det store , utilgivelige kætteri  .  .  . 
Niels Graff stod udenfor vinstuen , hvor han og Alf plejede at søge . Han mærkede med ét , at han havde kvalme af sult , og han gik hastigt ind . Han ville drikke et glas vin og dyppe et par Kakes deri . 
Han trådte ind — og traf Alf med Fru Lily linden  .  .  . 

ja , Fru Lily linden — hvor var hun bleven af i hans liv  ? 
Det var foråret , som havde ført deres læber sammen , og sommeren havde modnet deres elskov til blussende blomstring . Fru Lilys blå øjne havde været himlen over alle de solskinsfester , Niels ( jraff havde fejret . 
Men naturen , som havde født deres elskov , drog atter sin gave til sig . Deres sanser havde svulmet med den knoppende skov , så visnede deres lyst med de gule blade . Og skyerne trak alt for tunge op over Niels Graff — han fandt ingen stunder til Kys og kærtegn -- og Fru Lily fordrede for meget , krævede hans høflighed , hans opvartning . Så søgte han i glasset en grovere , mere ligefrem elskerinde , der altid var rede til at skænke ham beruselse og glemsel . 
Men nu , han så hende her i vinterpelsværk , med det blege ansigt dukket ned i en dunkel krave , blev hendes dejlighed ny for ham . Og som hin vinteraften for et år tilbage sad de atter sammen ved de gyldne glas , Alf og Niels og Fru Lily . De huskede det alle og talte om det . 

og der skete det samme som den gang for et år tilbage og som så ofte siden i den henrundne tid . 
Niels Graff blev hos de to , og bybuddet optrådte , og der kom en pengeseddel frem af Alfs tegnebog og blev lagt i konvolut , og Niels ledsagede den med et par rare ord til sin kone og bad hende være trøstig — her sendte han nu lidt til dagen og vejen . 
Og selv følte han sig med ét så lykkelig befriet — undsluppen al sorg og anger . Vinen fik hans sjæl til at brænde klart på ny , som olien den døende lampe . Han så ind i Fru Lilys blik og forjættende smil , så , at han på ny behagede hendes lune . Hele hans væsen svulmede , han drog vejret dybt som en , der har været nær ved at drukne . 
— livet er dog skønt ! sagde han og rørte med sit glas ved Fru Lilys og ved Alfs . 
— nå således ! sagde vennen blot og lo . Han vidste , hvad disse ord betød hos Niels — vidste , hvad der lå af trang og trængsel bag dem . 
— livet er som en kvinde , sagde Alf . — det 

belønner altid den udholdende tilbeder og giver sig til den , som ikke bliver træt . En skål for livet og for livets ihærdige elskere ! 
De tømte deres glas , og den flammende vin fyldte deres vilje med sin glød . Kældermesteren bragte dem nye glas med en anden vin . 
— mit hjerte var nylig grønt og surt og umodent , sagde Niels og løftede den purpurdunkle , krydderduftende drik . — det var som en drue i et koldt land , hvor solen ikke gløder , og hvor vinstokken kun bærer forkomne bær . Men nu er der et pludseligt forår over mig og en sydlandsk sommer , og jeg mærker mit hjerte mørknes og fyldes og suge sig rigt og yppigt af saften i livets træ . Som en hed drue svulmer min sjæl mod solen og begærer at krystes og briste i en guldperse og at bløde og dø i et gyldent bæger . 
Han så på Fru Lily og tømte ekstatisk sit glas . De rejste sig for at gå ; Alf betalte , som han plejede . 
På gaden skød Niels sig ind mellem vennen og Fru Lily , optog hende helt , lagde beslag på 

hvert ord og hvert smil . Og Alf veg godmodigt , vandrede stille og tankefuld ved siden af de to — ældre og overbærende , faderligt gråsprængt . 
De gik alle tre ind i en cirkus for at se engelske sangdanserinder . 

Xvii 
Niels Graff bejlede den aften til Fru Lily , som om han så hende for første gang . Han vedblev at tale til hende , at få hende til at le ; han tegnede hendes billede på marmorbordet , han digtede Vers på programmets bagside , Vers til hendes ære , som hun smilende gemte på sit bryst . 
Det var midnat , da Fru Lily sagde Alf farvel og bad Niels følge sig hjem . De boede begge ad samme kant . 
Og det var i gråt morgengry og i strid , strømmende regn , at Niels Graff vandrede hjemad fra Fru Lilys hus . Alle gader var blanke som poleret jærn , og det klare vand skyllede fra tagrenderne ud over alle fortove . 
Da han kom til sit hjem , blev han stående et øjeblik . Lille og lav lå villaen derinde i haven mellem de bladløse træer . Gardinerne var rullet 

ned alle vegne ; huset så ud , som det plejede , når han kom hjem om morgenen . 
Men da han satte nøglen i entrédøren , gjaldede det underlig tomt — som om lejligheden var ryddet derinde . Uvilkårligt isnede angsten gennem ham — skulle værten virkelig have gjort alvor af sin trusel , sat Agnes på gaden , medens han  .• • 
Niels Graffs hænder blev kolde og svedige ; han skyndte sig at lukke op . 
Der hang ikke noget tøj på knagerne i entréen , og hans skridt genlød stærkt . Ilsomt rev han døren op til dagligstuen . 
Nej , gudskelov , alt stod derinde som det plejede  .  .  . 
Niels måtte sætte sig ned ; hans knæ ville ikke bære ham . Han sad lidt i lænestolen og stirrede tankeløst over på sit eget billede i det store pillespejl . Han var hvid som kalk i ansigtet , så han derinde . 
Endelig rejste han sig , gik gennem spisestuen hen til sovekammerdøren . Forsigtigt åbnede han den — lukkede den helt op — så ind — og følte et øjeblik sit hjærteslag standse  .  .  . 

der var ingen derinde . 
Hvide og urørte stod de tre senge , de to store og Eriks lille . Tæpperne var ikke taget af ; ingen havde sovet der i nat . 
Niels Graff satte sig på puffen ved vinduet . Han forstod det straks ; Agnes var rejst , Agnes og drengen var rejst . Nu så han også , at der lå noget hvidt mellem lysene foran toiletspejlet . Men han behøvede slet ikke det brev , han vidste godt nok , hvad der var sket . 
Og han begyndte at skælve ganske sagte , som af kulde . 
Han stod op , langsomt og besværligt , og forlod sovekamret . Han kom gennem entréen , hvor et silketørklæde hang ene tilbage på en af knagerne . Han hængte sin frakke og hat ved siden af . 
Så atter ind i dagligstuen , hvor han standsede lidt foran pillespejlet , betragtede sig selv — og nikkede sløvt til sig selv . 
Endelig ind i hans egen stue . Reolerne gabede mod ham med deres mange tomme steder . Men på skrivebordet lyste en stor buket hvide chrysanthemum i et glas . 

Niels Graff stod lidt og betragtede dem . Disse hvide blomster var Agnes’ farvel . 
Så faldt hans blik på billedet af Erik , der stod på hans bord — Erik som ganske lille , i hvid bluse , fægtende med de buttede arme og leende over hele sit milde ansigt . 
Niels vedblev at skælve svagt , men hans hjerte var ganske roligt . Han vendte sig fra skrivebordet , gik ind i sovekamret og hentede sig et tæppe og en pude . Dermed redte han seng på sin sofa , klædte sig halvt af og lagde sig . 
Det var , som om hjertet var dødt i brystet på ham . Intet kunne nå det , intet kunne vække det . Han følte inderst inde det , der nu var sket , som om det var hændt en fjern bekendt . 
Han lå lidt og stirrede op på det hvide loft . Og den hvilende stilling fyldte ham med velvære , og hans ro voksede til ligegyldighed . Han skjalv ikke længer ; han havde forhærdelsens fred . 
Gud havde ført et sidste slag mod ham — men han havde overvunden gud . 
Niels Graff følte et grovt velbehag stige op i sig , en lav , lumpen glæde ved endelig at være fri . Der var ikke længer noget , som bandt ham . Agnes 

var selv gået , han havde ikke dreven hende fra sig . Han var omsider ganske frigjort , han kunne helt leve for sin egen vilje . 
Og han sov ind i hård sindsro — som en forbryder , der er tilfreds med sit værk . 

Xviii 
et stort , søgrønt hav . 
Et hav , der lyser som lutter smaragd og malachit . Et hav , i hvis irrede ærts solglimt funkler som guldkorn . Et hav til begge sider af en stor damper , der stævner frem i forårssol . 
Niels Graff står med Fru Lily i skibets stavn og stirrer ud . Han føler sig let og fri , som kunne han løfte sig helt op til himlen og svæve i det  .skinnende blå . 
Bag ham svinder fortiden som en mørk kyst . Bag ham er hans elendigheds stad og de forfærdelige gader , hvor han har gået så mangen ulykkelig dag og så mangen fortvivlet aften . Bag ham er alle sorger og bryderier , alle regninger og stævninger og sagførerbreve og hårde ryk i klokkestrengen . Bag ham er det alt sammen — 

han er hjulpen op af det ved en mild skæbnes velgørende hånd — hjulpen ud i den vide , strålende verden  .  .  . 
For ham er forårshav i forårssol . Og hinsides havet vinker den strand , hvorom han engang drømte — stranden , hvor rosenbølger brister på det hvide sand . Et nyt liv er givet ham , en ny sol lyser for ham , og hans hjerte svulmer , ungt og stort som for åringer tilbage . 
— vin , min elskede , vin ! siger han og vender sig til Fru Lily . 
Og vinen kommer , klar og kølig i guldgrønne glas , og de drikker med jublende hjerte en skål for deres liv og deres elskov . 
Frem over det strålende hav går skibet mod en lysende synsrand . Og sværme af måger flyver foran som skinnende løfter om lykke . 

Xix 
idet fremmede land og den fremmede stad  .  .  . 
Uafbrudt har de flygtet mod syd , længer og længer fra byen i Norden . Og nu har de nået det fremmede land og den fremmede stad , hvor de vil dvæle . 
Træt af lange jærnbanerejser går Fru Lily straks til sengs . Men Niels Graff har ikke ro ; da han er bleven hvilt og ren og mæt , forlader han hotellet . 
Han står på stadens torv , på domkirke-pladsen . Lige for ham løfter sig den mægtige gottiske kirke . Med portaler og høje ruder , med Buer og spidser og spir , med dragehoveder og løvegab stiger den op og peger med to grå tårne lige ind i den blanke fuldmåne . 
Langsomt , langsomt vandrer Niels Graff om den og forbi den . 

han kommer gennem gader , der er nymodens , og hvor jærnskodder rasler ned for store , strålende butiker . Han bøjer af og forvilder sig i smalle , mørke stræder , hvis gavle og Tage takker sig sorte mod månehimlen . Hist og her ligger et værtshus — skodderne er lukkede til , men gennem deres hjerteformede åbninger står lys og larm ud over gaden . Han møder piger , som bringer store tomme stenkrus til kroen og bærer dem tilbage , fulde af skummende øl , og han tænker sig podagristiske borgmestre , som foran kaminen tømmer krus på krus af den brune , omtågende drik . Et sted , hvor lidt træer står udenfor en gammel kirkeportal , går en ung pige utålmodigt op og ned og venter sin skat . 
Så kommer Niels Graff ud på en stor plads , hvor måneskinnet ligger som sne . Hinsides pladsen er store , hvide slotte . En bred allé løber langs det kunstfærdige smedejærnsgitter om slottets park . Derinde er store , gamle træer , hvis knoppetætte kroner tegner sig dunede mod fuldmånehimlen . 
Niels Graff står stille og læner sig mod gitret . 

ingen lyd er at høre — kun langt , langt borte den sagte mumlen af en rislende brønd . 
Da svulmer Niels Graffs hjerte , og det er , som skulle det strømme over af stemning . Længe , længe står han og lytter . Han er som i æven-tyrets land og poesiens stad . 
Han kan ikke beslutte sig til at gå hjem ; han vedbliver at vandre gennem de øde gader . Byen går til ro . Kun her og der møder han endnu én af de ølkrusbærende piger , og ved et hjørne , hvor en lygte brænder for et helligt billede , skynder en barmhjærtig søster sig forbi . Det hvide brystlin lyser , og krucifikset glimter på den sorte dragt . 
Han kommer ned til den brede flod , som går gennem staden . En gammel bro fører til den anden bred , en gammel bro med grå stenbilleder . Og Niels går broen til ende , standser og ser sig tilbage . 
Dér ligger de ovre i månedis , alle byens Tage og tårne . Og over dem løfter sig den gamle Borg , ved hvis fod byen er bygget . Et enligt rødt lys våger deroppe . 
Bred og svulmende går den store flod , travl og urolig skummer den om bropillerne . Måne 

skinnet ligger over vandet , stærkt og underlig levende . I det strømmende vand blinker måneskinnet som tusende sølvskæl , som glimt af store fiskestimers mylrende finner . 
Niels Graff står længe på den gamle bro og ser over floden og måneskinnet . Og i hans hjerte svulmer en sorg , som ikke er hans — en digtersorg , dyb som vellyst . I den tavse nat nynner han med læber , der ikke kan synge , Schuberts Melodi til Heines Vers — nynner sorgfuldt og sagte : 
still ist die nacht , es ruhen die gassen . 
In diesem Hause wohnte mein Schatz  .  . . 
Ja , derovre boede hun , i et af de gamle huse , hvis svalegang vender ud mod den brusende flod  .  .  . 
Derovre boede hun — og han , han står her og føler det , som havde han elsket hende selv — som var det hans egen feinsliebchen , sangen gjaldt . Han tænker ikke på Agnes , han tænker ikke på Fru Lily , det er , som mindede sangen ham om en kærlighed i et liv , han aldrig har levet  .  .  . 
Og floden skvulper og hulker , måneskinnet vedbliver sin lydløse , rastløse leg , og hans eget 

urolige hjerte græder og græder over en sorg , der aldrig har været hans  .  .  . 
Da han vender tilbage til sit hotel , er der endnu gæster i skænkestuen . Ved stambordet , som er dækket med en broget dug , sidder værten selv for den ene ende , for den anden hans datter , en lystig , svulmende skønhed , mørkhåret og med mørke øjne . To unge mænd kappes om at gøre kur til hende , og hun ler uafbrudt , med tilbagebøjet hoved . 
Men den øvre bordende strides om troessager , og en lille , ivrig mand går patriarken Jakob på livet for hans opførsel mod esav .  » Og det skal være en patriark , det skal være os et forbillede «  , udbryder han og ser sig rundt efter bifald . 
Men ind i den alvorlige tale ler den unge pige i vilden sky , med den hvide , runde Hals bøjet langt tilbage  .  .  . 
Da Niels kommer op på værelset , sover Fru Lily fast og dybt . Han lister sig hen og åbner det brede vindue . Månen står lige for ham , og et lille , slankt tårn løfter sit fine spir op imod den . Så begynder alle stadens klokker at slå , de store og de mindre mellem hverandre . Et kor 

af vågne , viede malme løfter sig over den sovende-stad . Det er midnat . 
Stille klæder Niels sig af og glider ind mellem sin sengs kølige lagner . Han falder i søvn og . drømmer . 
Han går over en hede i varm sommersol . Lyngen er fodhøj og fuld af røde , duftende blomster . Og for hvert skridt , han går , flyver skinnende fugle op — flyver op , stryger hen foran ham og bliver borte i den lysende luft  .  .  . 
Han stiger fra Sletten op på de grønne bjærge . Han er på en skrænt , i brændende sol , i blomster , der når ham til knæet og gløder og dufter stærkt . Store , blanke insekter flyver gennem . Luften , og grønne firben smutter under blomsterne . Og hans hjerte svulmer af lykkelig , frydelig fylde , og nogen hvisker et lifligt ord i hans øre , og . Ordet er morgenrøde  . . . 
Niels vågner . 
Månen skinner stærkt i kamret gennem vinduernes hvide Gardiner . Og det er , idet han vågner , som en skygge svinder bort fra hans hovedgærde hen mod den låsede dør  .  .  . 

han rejser sig over ende i sin seng , sidder længe oprejst og lytter . Ved hans side sover Fru Lily trygt som et barn . Og langt borte går lyden af guitarer og sang gennem den fremmede stad . 

Xx 
det var en af løgnens ånder , som hin nat havde sneget sig til Niels Graffs hovedpude og havde hvisket i hans øre om morgenrøde . Thi der kunne ikke gry nogen dag for denne sjæl , som var vendt mod natten , og som istedenfor livets brød begærede en evigt ny beruselse . Alt måtte falme og smuldre mellem hans hede , sitrende hænder , og al verden kunne ikke fylde hans hjertes tomme dybder . 
Derfor mættedes han så lidt af Fru Lilys elskov som af Agnes’ kærlighed . Men han var bunden til hende ved kødets frygtelige bånd , der snærer i sjælen og fylder den med kval og med lede — de ubrødelige bånd , der er hårde som helveds lænker og stærke som døden . 
Og forfærdelige tider kom — hæslige dage midt i en verden af skønhed — helvedesnætter , 

hvor to mennesker , der følte sig smeddede sammen , spyede hinanden deres foragt og deres had i ansigtet , og med ødelagte , oprevne sjæle sank i hinandens favn , når morgenen kom — sank ned i en falsk forsoning , der intet var uden sansernes tilfredshed . 
De tider kom , da Niels og hans elskerinde ønskede sig døden , og deres hjerter var ved at sprænges af det ondes magt i dem , og de græd raseriets tårer , og de levede kun , fordi deres legemer begærede hinanden . 
Indtil enden kom — indtil en anden mand drog Fru Lily med stærkere magt — og hun gik ud for aldrig at vende tilbage til Niels Graff — forsvandt ud i den vide verden med sine blågrønne øjne , sin rige , røde mund , sit evigt hungrende hjerte . 
Den nat græd Niels Graff , som han aldrig i sit liv havde grædt — græd bittert og håbløst i det ensomme hotelværelse med hovedet begravet i den seng , som endnu i morges havde været hendes , men som aldrig skulle være det mere . 
Som søde fløjter og som fugles forårssang i lyse lunde er elskovens første toner . Men enden 

er grelle skrig , hvinende violiner , stønnen og hulken af alle sjælens instrumenter . Og aldrig opløses elskov i vemodets milde harpeklang , men hvert minde er som den brændende berøring af ætsende helvedessten . 
Niels Graff rejste videre . Uden glæde drog han hen mellem højsommerens mylrende turister . Han ilede , så hastigt han formåede , fra sted til sted , han rejste for at rejse , for at fylde sin tomhed med de skiftende indtryk af vekslende egne . Og hans store angst blev aftenens uundgåelige ensomhed — når vinstuerne var lukkede , og den sidste rest af menneskeligt selskab drog sig bort fra ham , og han var ene på sit trøstesløse værelse . Længe , længe gik han op og ned ad gulvet — åbnede vinduet for at fange et glimt af nogen , som gik forbi — og klædte sig endelig af , uvilligt og langsomt , og fandt ingen hvile i sin seng , men vred sig søvnløs i savn og i minder som på et leje af luer . 
Den dag nærmede sig Niels Graff , hvorom skriften taler —  » den dag , da de stærke mænd bøjes , og husenes vogtere bæve , og de , som dreje møllen , stå ledige . Og dørene til gaden lukkes , 

og møllens lyd forstummer , og alle sangens døtre tie . Og sølvsnoren borttages , og guldlampen knuses , og krukken brydes ved kilden , og hjulet søndres ved brønden «  . 
Thi alt er forfængelighed — forfængeligheders forfængelighed . 

Xxi 
mere og mere broget strømmer billedrække ! ! gennem Niels Graffs sjæl . Og han hviler på sit dødsleje som på en eng ved f'loden og ser sit liv flyde forbi . Hans yderste dag og hans sidste nat er som en buet bro over et ilende vand , og han står på broen og stirrer ned og ser sit eget ansigt i alle de skiftende bølger og på bunden af de stride strømme . 
Livet rinder , rinder — som Rhinen randt gennem alle gader i den gamle , grå , hensmuldrende by ved dens bredder . Rhinen delte sig i arme og løb og ilede som klare strømme gennem alle de smalle , krinklede stræder , og byen var gammel og smuldrende og grå , med gamle , underlige huse og mange tomme , forfaldne kirker op mod grå , forvitrede klipper . Og på en svalegang udover den brusende Rhin sad Niels Graff i en klar sommerdags 

lys og vinen stod foran ham i den grønne , drue-omrankede Rømer  .  .  . 
Der var ingen levende lyd i den grå stad uden flodens evige brusen dag og nat . Og når aftenen faldt , blev stilheden større og dybere , og klokker ringede til bøn , og Rhinen bruste den lange nat under hans vinduer , og dens lyd var som blæst i store skove — skove hjemme i hans fædreland , der kaldte , så han ikke kunne sove  .  .  . 
Da rejste han en dag og en nat og endnu en dag , til han så det skinnende Middelhav . Da steg han højt op på sydlige bjærge og gemte sig i vinhaver . Når solen brændte , hvilede han stille som et firben i det fine græs , under skyggen af gamle figentræer med brede blade og af knudrede vinstokke , der vred sig som runkne slanger fra træ til træ . Og dybt nede var dalen , grå af olivenlunde , med cypressers sorte spir . Og dybest lå en blændende snehvid by ved en vig af det himmelblå vand  .  .  . 
Men også det var forfængelighed , forfængeligheders forfængelighed . 
Og ustandseligt ruller hans vandrings billedrække videre . 

han ser hvide marmorkirker i skærende Sollys , gyldne aftenhimle bag sorte rækker af træer , regn-våde , månegrå gader i gamle gottiske stæder  .  .  . 
Lange boulevarder , hvor mennesker og vogne mylret under elektriske lampers tre rækker skinnende Perler , og hvor mange herrer og damer ler om marmorborde blandt laurbær  .  .  . 
Kølige timer i dunkle domkirkers indre , hvor lyset gløder i rudernes glasmosaik som døende emmer efter et farverigt bål .  .  . 
Aftener på en fliselagt piazza , hvor mandoliner og harper klinge  . . . 
Guldgrønne floder , skinnende søer , violette bjærge med blændende gletschere  .  .  . 
Altsammen forfængelighed , forfængeligheders forfængelighed .  .  . 
Men mere og mere forvirres synerne . 
Niels Graff ser et torv ved en kirke . Han går selv hen over torvet , alene i den middagshede stilhed . Alene , — nej , han hører , at der er nogen , som følger ham skridt for skridt . Han vender sig — og står ansigt til ansigt med et uhyggeligt , irgrønt uhyre — et væsen , hvis mage han aldrig har kendt — en dæmon , der åbner sit brede 

gab , som er fuldt af blod , åbner det for at opsluge ham og lægger sine brede , irrede poter tungt på hans skuldre . 
Synet skifter  .  .  . 
Han ser en vild kløft mellem forrevne klipper , der rager højt op mod en nattehimmels måne-belyste skyer . Store , tunge fyrretræer luder ud fra begge sider . Længere borte er nøgen bøgeskov , og højt oppe i en af trækronerne hænger en død mand , sort og tydelig mod sølvmånen , der sejler gennem den glasgrønne luft blandt de jagende skyer . Vinden tager i selvmorderens lig , og Niels Graff genkender gysende sin egen skikkelse  .  .  . 
Synerne skifter . Det er til sidst , som for han afsted med et rivende hastigt iltog . Ud og ind af bjærge går det - han mærker snart tunnelers kolde mørke , snart sviende , skærende solskin . Ud og ind — ud og ind  .  .  . 
Vildere og vildere bliver farten , mere og mere ustandselig . Til sidst er det , som om farten går nedad  . .  . Og Niels Graff får atter den isnende fornemmelse af at falde — falde uhjælpeligt ned i en bundløs afgrund  .  .  . 

det svimler for ham — det sortner — det er , som om mange telegrafklokker kimer ustandseligt fra alle stationerne , der farer forbi som hvide glimt — kimer unyttige signaler til dette dødsdømte tog , som ikke længere kan reddes  .  .  . 
Så kommer et altoverdøvende brag som drønet af en mægtig sprængning — og en stemme , der skriger i dødsangst :  » Alt er forbi ! Vi forgå ! « 
Da brister den kolde sved ud af hele Niels Graffs legem , og han skælver , så hans leje ryster derved  .  . . 
Indtil alt med ét bliver ganske stille , og en uendelig blid musik begynder . Det er som en fløjtes bløde toner , og det er som sølvklare klokker , der ringer . 
Niels Graff er ikke længer i det forfærdelige jærnbanetog . 
Alt omkring ham er stille og roligt , og han ser foran sig en høstlig aftenhimmel , som hvælver sig høj og ren ud over en stad , der ligger dybt under ham ved en flod i dalen . 
Han sidder højt oppe på bjærget , i en loggia med hvide , firkantede murstenspiller , og over log-giaens brystning ser han den hvide kirke i San 

h5 
miniato og de fjerne apenniner , røde af synkende sol .  .  . 
Han sidder i fiesole , i en værtshushave , og foran ham på bordet står brød og ost og druer og en kurveflaske med rød vin . 
Og da han har spist , bliver hans kaffe bragt hen i et lysthus på en pynt af klippen , som springer frem over dalen . Tjeneren sætter bakken med den sorte kaffe og en flaske grøn certosa på lysthusets stenbord og går . 
Lænet mod det murede brystværn ser Niels Graff ned i dalen . Solen er sunken nu , og fra fiesoles kloster , fra Firenzes tårne ringer angelus-klokkerne . 
Det mørknes hurtigt . Cypresserne opad bjærgets rand tegner sig sorte mod den gyldne luft , og nede i byens gader tændes de elektriske lamper . Niels flytter sin kaffe og sit glas hen på rækværket . 
Nu bruser livet dernede over de moderne gaders asfalt og rinder ud i fortidsskyggerne på råd-huspaladsets torv og under galleriets arkader . Og Arno skvulper og sukker som danteske Vers , fra guldsmedenes gamle bro til de engelske lunde i 

Shelleys casciner . Og op over de mørke bjærge stråler viede dej Colli og Michelangelos plads som et bånd af diamanter . 
Niels Graff lader langsomt likøren glide over sin gane og skænker på ny . Hans hjerte svulmer stille — som en lædersæk , der langsomt fyldes med vin . 
Alle fortidens store skatte , al nutidens yndefulde skønhed , al den ædleste frugt , som kulturens sol har modnet på livets uendelige træ — det rummes alt sammen i Firenzes Dal dernede som i en skål af guld . 
Niels Graff ser ned over staden , ser op imod himlen , hvis stjærner glimter i neriernes mørke løv . Det er , som al tomhed , al lede med ét er veget fra ham han elsker på ny at være , og hans hjerte dufter mod himlen som en dugget have , fuld af krydrede urter . Det er , som om hele hans væsen står i blomst . 
— se , siger han og løfter sit glas mod stjærnerne , mit liv er en ædel , udgæret vin , der beruser mit dybe hjerte ! 

Xxii 
det er næste dag , det er allesjælesdag i en af Firenzes kirker  .  .  . 
Da Niels i aftes vendte hjem fra fiesole , lå der et telegram på bordet i hans værelse . Han brød det ; der stod kun tre ord : Agnes er død . 
Der stod kun de tre ord : Agnes er død . 
Niels læste dem omhyggeligt , stak så telegrammet til sig og gik ud . 
Han gik ned på via calzajoli og spadserede mange gange op og ned i dens hvide , elektriske lys . Damer kom hen og hilste buona sera , så lidt på ham og forlod ham . Der begyndte at blive mørkt på via calzajoli . 
Han gik ud til Arno og spadserede op og ned under de mørke buegange . Damer kom hen og greb fat i hans klæder : signore ! Signore ! Han slog dem med sin stok , og de gik . Der begyndte at blive tomt i de mørke buegange langs Arno . 

han fulgte arnoen ud til cascinerne — han gik tilbage ad de nye boulevarder — forvildede sig i de gamle gader om Santa Croce — fandt endelig piazza signoria og nåde dødtræt sit hus på domkirkepladsen ; sit værelse , hvor han ikke tændte lys , og sin seng , som han søgte uden at klæde sig af .  .  . 
Han faldt straks i søvn og sov hele natten igennem , tungt og uden drømme .  .  .  . 
Men nu er det allesjælesdag i santissima an-nunziata . 
Og nu synger koret Thomas af Celanos gamle dødshymne og dommedagssalme . 
Dies irae , dies illa selvet sæclum in favilla teste David eum Sybilla . 
Der er en dyb Bas , som fører sangen og ruller hen under ordene som et tilbageholdt jordskælv og truer i alle de mørke vokaler og runger i de tredobbelte rim som en fjern torden . Og nu drøner den yderste dags Basuner ind i stemmernes sang . 
Tuba mirum spargens sonum per sepulcra regionum coget omnes ante thronum . 

der er mellem hver strofe et lille ophold , hvor stemmer og instrumenter tier , og af denne tavshed bryder sangen brat og mægtigt frem . Men nu er det , som bøjer den tungt sit hoved mod jorden , og de stærke stemmer sænker sig , så dybt de formår . Og hæver sig langsomt på ny , som et ansigt , der bedende og bange vendes opad — løfter sig , skælvende af angst , til foden af den allerhøjestes trone : 
Rex tremendae majestatis , qui salvandos salvas gratis , salva me , fons pietatis . 
Under den sidste linje drager bassen sig langsomt bort og forsvinder som med et ydmygt knæfald . Og et kor af klare stemmer falder ind — jomfrueligt skære , barnligt rene røster , der kun vil bede , kun trygle , kun falde på deres ansigt og finde nåde fra gud  : 
recordare , Jesu pie , quod sum causa tuae viae , ne me perdas illa die . 
Quaerens me sedisti lassus , redemisti , crucem passus , tantus labor non sit cassus . 
Stemmerne minder den højeste om hans livs dage på jorden . De beder ham ihukomme de 

lange , støvede veje i det hede , solsvedne Judæa , den bitre gang over kedrons bæk til oliehaven , disciplens forræderi , Petri fornægtelse , alles flugt . De minder ham om bødlernes svøber , om herodes’ spot og romernes næveslag , om tornekronen og den forsmædelige purpurkåbe . De beder ham huske den lange , smertefulde vej med det tunge kors på de blodige skuldre og den altovervældende smerte , da naglerne huggedes ham gennem hænder og fødder , og de tre timers lange pine på det frygtelige livsens træ . 
Stemmerne minder den højeste om alle disse hændelser fra hans menneskedage . De beder ham også ihukomme synderne , som han så nådigt har tilgivet — Magdalena , der salvede hans fødder , og røveren , der hang på et kors ved hans side . De erklærer sig selv for syndere som Maria og som røveren , og stemmerne synker sammen som flammer , der brænder lavt over Aske : 
oro supplex et acclinis , kor contritum quasi cinis , gere curam mej finis . 
Lacrymosa dies illa , qua resurget eks favilla judicandus homo reus  .  .  . 

det er , som koret tøver et øjeblik , inden det virkelig vover at bede den reneste om tilgivelse — tøver som Abraham , da han talte med Herren og bad for Sodoma . 
Og ganske stille , ganske ydmygt lyder det : 
huic ergo parce , Deus ! 
Langsomt , vægtigt klinger hymnen ud i slut-ningsanråbelsens halve , enfoldige rim : 
pie Jesu , Domine , dona ej requiem . 
Og et langt , et klagende amen  .  .  . 
Et amen , der endnu klinger i Niels Graffs øren , da han vågner af sit lange mareridt , af sin drømmetunge feber . Vågner , mat , fortumlet , badet i sved , med brændende hoved — og ser det lille , fattige Kammer , hvor han ligger for at dø , og hvor natlampen stadig lyser , og den gamle kones strikkepinde endnu klirrer . 
Han véd sig med ét i det store Sodoma , en hjemløs landstryger , en syg og fattig fremmed , en fugl , der på sin médløse flugt er faldet ned 

med knækket vinge på et tag blandt millioner af Tage . Og han sukker , tungt og langt . 
Vågekonen ser op og kommer hen til ham . Hun tørrer sveden af hans pande , og han får ny is i munden . Så synker han atter hen . Og andre syner besøger ham . 

Xxiii 
endnu en gang drømmer Niels Graff — men ikke længer om de ting , der er hændt ham og har været hans liv . .  . 
Han synes , at han på ny er i det gamle hjem — det hjem , som ikke er mere  .  .  . Han er der , og Agnes lever , og det er i deres lykkes første dage , i den gode tid . Han sidder ved sit skrivebord og arbejder ; lampen lyser hyggeligt over papirer og bøger ; en gang imellem lægger han pennen lidt , læner sig tilbage i stolen og føler en inderlig glæde , der fra hjertet sender sin varme ud i hele hans væsen . 
Det banker på døren , han vender sig i stolen . Der står Agnes , hvid som et lig . Han springer op . 
— men hvad er der dog ? 
— har du ikke set det ? siger hun , og peger mod vinduet . Han ser derhen — og mærker , at 

han bliver så bleg som hun . Hele himlen er flammende rød derudenfor . 
— byen brænder 1 råber han , og en ubetvingelig frysen griber ham og bringer ham til at sitre , svagt , men ustandseligt  .  .  . 
— nej , svarer hun og bliver hvidere endnu — byen er uskadt .  .  . 
Og hun tager hans hånd og fører ham ned ad trappen , ud gennem gangen , ud i haven . 
— se ! siger hun og peger mod himlen . Men selv tildækker hun sit ansigt . 
Han ser . 
Og han ser på den østlige himmel , løftende sig op over de mørke træer og ragende helt op til zenitt , et umådeligt kors af flammer , der oplyser alle ting . Stjærnerne er blegnede , man ser dem ikke mere . Men alting på jorden er skærende klart belyst — de små huse hen langs vejen skinner med hvide gavle og hvide skorstene — havernes løv er grønt , men med en uhyggelig irret farve som i elektrisk lys — og han ser hvert strå i græsplænen , hvert gruskorn på gangen , hvor han står  .  .  . 
Han stirrer og stirrer på dette kors af flammer 

og begriber intet . Alt er ganske stille , ingen lyd hverken fjern eller nær , ikke sporvognens ringlende bjælder , som ellers altid høres fra alléen . Formodentlig er alle ligesom han selv optagne af synet . Nu ser . han også sin nabo , den gamle pastor emeritus , stå ude på sin veranda — han og hans gamle kone og den ugifte datter . De står og stirrer ligesom Niels og Agnes , og ingen af dem mæler et ord . Han kunne have lyst at råbe ind til dem over gærdet , og høre deres mening — men det er , som vovede han ikke at bryde den lydløse tavshed under det flammende kors  .  .  . 
Da er der en klokke , som begynder at ringe langt borte . En stor , tung , malmfuld klokke . Og næppe har den ringet et minut , før en anden falder ind , så en tredje og en fjerde — indtil alle stadens klokker , klemtende og klagende , ringer i kor mod himlen . 
Da er det , som Niels begynder at forstå — og han mærker , at Agnes klynger sig tæt ind til ham , skælvende som et espeløv . 
— hører du , hører du ? siger hun ganske sagte . - de ringer den yderste dag ind ! 

og pludselig er der nogen ude på vejen , som råber med en røst , der er hæs af forfærdelse og hviner som i vanvid — og røsten skriger , så det skingrer gennem stilheden : 
- den yderste dag ! Den yderste dag ! 
Da begynder Niels at skælve som sin hustru , og han vender sig til hende og ser spørgende på hende . 
Og hun bøjer hovedet , nikker og brister i hulken . 
Og ude på vejen løber stemmen videre , og råbet gjalder uhyggeligt , længere og længere borte : 
— den yderste dag ! Den yderste dag ! 
Og kirkeklokkerne ringer ustandseligt , stærkere og stærkere , mere og mere bønligt . 
Men på himlen står korset og flammer ubønhørligt  .  .  . 
Synet forsvinder . 
Niels Graff kæmper sig frem til bevidsthed , skimter gennem de glippende øjelåg lige netop natlampens skær — og synker så atter hen  .  .  . 
Nu er alting mørkt om ham , og Agnes er ikke 

mere ved hans side . Han står på vejen udenfor sit hus — som var han skræmt op af søvne og ilet ud for at afværge en stor fare . Og på ny hører han , hensvindende i mørket , råbet fra før : 
— den yderste dag , den yderste dag ! 
Om ham er det ganske sort og stille . Han kan ikke engang se husene langs vejen eller havernes træer . Han kan ikke se sit eget hus . Han kan ikke engang se sin egen hånd , når han holder den op for ansigtet . Men han hører sit hjerte hamre med tunge , angstfulde slag . 
Han er ganske ene . Han vil finde tilbage til sit hus — vil finde Agnes og drengen , være med dem , være hvor de er . Men det er , som om mørket har slugt alting . Han vover sig nogle skridt fremad — men hans famlende hænder , hans søgende fødder støder ikke mod nogen låge , nogen hæk eller mur — det er alt sammen forsvundet . Han er hjælpeløst vildfaren , håbløst forladt i denne sorte tomhed . Og han tør ikke råbe ud i det dybe øde . 
Da griber en bævende angst ham , og han bøjer sig ned til jorden og berører den med sine hænder , angst for at også den skal forlade ham , 

at den skal lade ham ene tilbage , alene på den yderste dag .  . . 
Hvor længe han ligger således , sanser han ikke . 
Da han på ny løfter hovedet , omstråler et hvidt , stærkt lys ham , og han står som på en øde strand . 

Xxiv 
et hvidt , hvidt lys — hvidere end alt , som er hvidt på jorden . 
Og et lys , der gennemtrænger hele hans væsen , et lys , der oplyser hans sjæl lige ned til den dybeste grund . Et lys , der ikke lader noget uopklaret — et lys , der er ubestikkeligt , et lys , mod hvilket alt andet er mørke og hæslighed . 
Et lys , der er ham en skærende , sviende pine , fordi dets natur er en ejende af hans natur , og dets væsen attråer at tilintetgøre og fortære hans væsen — ligesom ilden vil forvandle det døde , kolde træ til levende , varmende flamme . Et lys , der bringer hele hans jeg til at krympe sig — og i hvis overmagt det dog ville være så saligt at give sig hen  .  .  . hvis det var muligt . 
Da hører han en stemme , som taler ud af lyset — en stemme , der synes ham underlig 

kendt , og som han dog er vis på , aldrig at have hørt af nogen mund . 
Og stemmen siger til ham , langvejs fra og dog så forunderlig nær , som talte den i hans eget hjerte : 
» Jeg var hungrig , og du gav mig ikke at æde . 
» Jeg var tørstig , og du gav mig ikke at drikke . 
» Jeg var fremmed , og du tog mig ikke til dig . 
» Jeg var nøgen , og du klædte mig ikke . 
.  » Jeg var syg , og du besøgte mig ikke «  . . 
Stemmen tier . Men det er , som om dens ord et gået over i lyset — som lyser det netop på de steder i Niels Graffs sjæl , hvor ordet har budt det at trænge ind . Og lyset gentager : 
» Han var hungrig , og du gav ham ikke at æde . 
» Han var tørstig , og du gav ham ikke at drikke . 
» Han var fremmed , og du tog ham ikke til dig .  » Han var nøgen , og du klædte ham ikke . 
» Han var syg , og du besøgte ham ikke . « 
Da sker der noget underligt i Niels Graff . Det rører sig stærkt og mægtigt i ham af harme — det forekommer ham , at man gør ham uret . Og hans sjæl knejser i ham , og han griber sit liv for at holde det frem som et Skjold mod det lys , der vil fordømme ham . 

» Jeg har intet ondt gjort «  , vil han sige . Men ordet dør på hans læbe . 
Thi det er , som om alle de billeder , der nylig er draget ham forbi , rejser sig og stormer ind på ham og råber :  » Se , hvad du har øvet ! «  og andre :  » Se , hvad du har forsømt ! « 
Og lyset bliver endnu hvidere og klarere end før , og der er ikke en krog i hans liv , uden den bliver lys , og alle vegne ser han onde ting gro som ukrudt og svamp , og han ser hæslige ting , der forgæves søger at skjule sig som lyssky utøj . Men der er intet skjul mere . 
Da er han ved at opgive sig selv og fortvivle , og det er , som følte han allerede et svimlende dyb , der søger at drage ham til sig , og afgrundens hænder griber efter ham . 
Men endnu en gang fatter han mod . 
» Trods alle brøst og brist «  , siger han stille ,  » har mit liv dog haft et ædelt mål . Jeg har fulgt min natur , jeg har været mig selv tro 1 jeg har søgt det højeste ; jeg har jaget jordens ædleste vildt , og en stund har jeg grebet den flygtige hind , som springer gennem verden på gyldne hove , og hvis hellige navn er lykken . Jeg har 

sungen min sorg og min fryd ind i menneskenes hjerte , jeg har møntet min sjæls metal til klingende Vers , hvis lyd er ensomme ånders glæde . Jeg har frelst dem , som levede med lukte øjne , jeg har lært dem at begære og at græde , at le og at juble , at leve i salig lyst og i endnu skønnere smerte ! « 
Niels Graff tier . Det er , som hele hans liv har samlet sig i ham og fylder hans væsen og taler ud af hans mund . Han føler det , som måtte han nu frifindes — og han løfter sit hoved , sikker på sejr . 
Og stemmen i lyset taler heller ikke mere til ham . Men det er , som en anden røst , ganske nær ved hans øre , hvisker til ham : 
» Stakkels menneskebarn ! og hvor mange lærte du så at le og at juble ! lærte du din moder det ? lærte du din hustru det ? ville du lært dit barn det  ? lærte du andre det end dem , som fulgte dig på jegets ensomme veje , hvor de golde glæder gro ? » 
Det er , som hørte han Agnes’ røst — og han ser op  .  .  . 
Da ser han langt borte i den skinnende hendelighed 

en skikkelse , en mand . Og manden ser på ham . 
Der er i denne mands ansigt noget , som forekommer Niels uendelig kendt — og dog synes han , at han aldrig har set ham før . Men han betragter ufravendt mandens ansigt . 
Og da han længe har set derpå , er det , som om ansigtet blev forvandlet — og er dog det samme . Nu ved han , hvorfra han kender det — det er Agnes’ ansigt  .  .  . 
Det er Agnes’ ansigt  . . . og det er hans lille søns ansigt  . . . og det er hans grå moders ansigt  .  .  . 
Og det er så mange andre ansigter , som Niels har set på gaden — fattige ansigter , grimme ansigter , ydmyge ansigter , som han hovmodig er gået forbi for at se på alt det , som var skønt , ungt , yppigt  .  .  . 
Og Niels genkender med ét hele mandens skikkelse — véd , hvor han før har set dette menneske  .  .  . 
Det var på en marmorstrålende vej i sydens solskin . Niels gik glad og let afsted , op til en høj , hvorfra der var udsigt over verdens dejligste 

rige . Men frem fra en lille kirkes portal kom en tigger , der havde hvilet sig på trappefliserne . Og han kom ud imod Niels Graff med en udstrakt hånd , som var fuld af sår — men Niels væmmedes og gik forbi . Da begyndte tiggeren at følge efter ham og stadig at bede . Men Niels gik hurtigere . Da begyndte tiggeren at råbe efter ham og at anråbe ham ved det allerhelligste . Men Niels gik rask , og hans hjerte var lukket hårdt til . 
Da standsede tiggeren et par skridt bag Niels og holdt op med at forfølge ham . Men med en uendelig blid , bedrøvet røst sagde han : 
— den , som ikke forbarmer sig over den fattige , forbarmer sig ikke over gud . 
Det var i syden , en strålende solskinstime  .  .  . 
Og nu står tiggeren derude i den hvide klarhed , som overgår alt solskin . 
Og Niels Graff mindes sin hårde ubarmhjær-tighed og sin kolde glæde ved at være ubarmhjærtig , og han sænker sit hoved . 
Men det er i det samme , som om han ikke mere tænkte så godt om sig selv — og hans liv begynder at blive så underlig ringe for ham — som havde han nået så lidt , han , der mente at 

have nået så meget — og som var den skål af purt guld , han troede at sætte for sine læber hin aften i fiesoles have , kun tilværelsens plumpeste værtshuskrus , forgyldt med rusens skinnende løgn . 
Da hvisker den milde stemme fra før på ny i hans øre : 
» Stakkels , stakkels barn ! Stakkels urimelige , vildfarne barn ! 
» Hvad søgte du , som du ikke allerede havde — hvad ville du vinde , uden hvad du først måtte forskærtse ! 
» Lykken var din , om du ville vogte den — livet dit , om du ville bevare det . Og livet forspildte du , og lykken slængte du bort — som et barn , der ikke kender det kostbares værd  .  .  . 
» Et stakkels , stakkels barn , et stakkels , vildfarent barn ! « 
Da er det som Niels Graffs hjerte begynder at smelte i ham . Da ønsker han blot ét — at kunne begynde forfra , at gøre det alt sammen om igen  .  .  . 
Det er , som hans gamle , hårde , onde jeg brister inden i ham , og en ny , ukendt ånd bryder frem . Og han falder på sit ansigt og hulker 

tungt og besværligt og af hele sit sønderbrudte hjerte . Og bedende råber han : 
» Tilgiv mig , herre ! forbarm dig og tilgiv ! Agnes tilgiv ! Agnes bed for mig ! « 
Og hans råb gentages — først af en enlig røst og så af millioners millioner : 
» Herre , forbarm dig ! Christus , forbarm dig ! Herre , forbarm dig ! « 
Og med ydmyg fryd føler han sig frelst — overgivet til det hvide lyses smerteligt lutrende magt — dragen langtborte fra ind mod det evige livs sol , mod Jesu hjerte . 

Xxv 
det var i november , i dødens sørgmodige måned . Langsomt veg den lange nat , og det blev dag . 
Niels Graff døde i det første gry . Den gamle kone stod hos ham og tørrede dødssveden af hans pande . Og just som han drog det sidste , tunge suk begyndte klokkerne nærved i en kirke at ringe . 
Den gamle kone gik hen og rullede gardinet op . Så knælede hun ned ved vinduet , og med det rynkede ansigt vendt op mod den kolde , grå himmel bad hun langsomt bønnen for de afdøde . En bøn skader aldrig — selv om det er for en vantro , som er død uden præst og sakramenter . Thi ingen uden gud véd , hvad der kan ske en sjæl i dens sidste time . 
Den gamle kone bad : 

— herre Jesu Christe , herlighedens konge , frels alle afdødes sjæle fra helvedes pine og fra den dybe ildsø . 
Fri dem af løvens strube , at afgrunden ikke må opsluge dem , og de ikke må nedstyrte i mørket . 
Men din hellige bannerbærer Michael føre dem ind i det hellige lys , som du fordum forjættede Abraham og al hans sæd . 
Giv ham den evige hvile , herre , og det evige lys lyse for ham . 
Frels hans sjæl fra helvedes porte , herre . Han hvile i fred . 
Amen ! 

