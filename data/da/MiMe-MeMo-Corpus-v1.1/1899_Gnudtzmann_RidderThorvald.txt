„ Mulæsel ! Mulæsel ! .  . . ul-æ-sel ! ! “ 
Ridder Thorvald stod i skæret af en lygte 
midt på kongens Nytorv og råbte af al sin 
lunges styrke . 
Over torvet dryssede sneen ned i småbitte , 
hvide gryn , hvirvlende , svirrende som kolerafluer 
på en hed sommerdag , svøbende sig tungt 
om de vejfarende som en våd , klam , halvsmæltet 
masse . Og folk æltede om i galoscher 
og gryntede bronkitisk under de opslagne paraplyer . 

„ Mulæsel ! . . . Hvor fanden bliver du af ? “ 
Frem af snetykningen dukkede en lille , 
trind skikkelse . Da den kom hen under lygten , 
viste den sig at være en yngre , svær herre i 
Pels og med høj hat . Han havde et bredt 
rundt og nøgent ansigt , i hvilket to store , vandblå 
øjne var indfalsede . Mellem hatteskyggen 
og den opsmøgede pelskrave tindrede et tætklippet , 

teglstensrødt hår , der samklang harmonisk 
med det rødfinnede ansigt . 
Det var cand . fil . Søren svabel , i nære 
venners Kres kendt under navn af mulæslet . 
Nu , da han var tilsnet , lignede han en stor , 
trillende snebold . 
„ Kan du ikke finde vej  ? Du løber og tridser 
om som en af kong faraos magre køer i ørkenen 
sahahara ! “ 
„ Sludder , ridder ! jeg skulle bare have 
tændt min cigar . — vi skal vel i en omnibusse ? “ 
„ Nej , vi skal sgu gå på vore skankebusser “ , 
sagde ridder Thorvald . 
Og mulæslet turde ikke gøre indvendinger . 
Med lange skridt satte ridder Thorvald sig 
i revægelse ned ad Østergade . Ulsteren flagrede 
om ham , og slipsenderne stod som et vingepar 
ud til siderne . Lygtelyset blinkede i lorgnetten , 
der vippede på den lille , frejdige næse . Gennem 
dens glar gnistrede et par hastige og skarpe 
grå øjne . Og et godmodigt-fiffigt smil lysnede 
over hans bredkævede , bulbideragtige ansigt , 
mens han skridtede hen ad fortovet og nynnede : 
de grønne rær jeg plukker glad , 
for saften er så sød — faldera ! 
Jeg kysser rosens dobbeltblad , 
for farven er så rød — faldera ! 

de grønne bær med åben tud , 
og rosen med den varme hud — 
for bærret er en flaske , 
og rosen er en taske  ! 
. .  . Han slog takt med paraplyen og kastede 
opmuntrende skråblikke til de få damer , de 
mødte . Sneen havde hvidnet hans svære overskæg 
og buskede bryn , så han så ud som en 
gråhærdet landsknægt 
„ Du er nok i blinkehumør i aften “ , sagde 
mulæslet , der havde sit hyre med at vinde med , 
og så beundrende på sin ven . „ Du ser opsigtsvækkende 
ud ! “ 
At „ blinke “ var i deres jargon at fiske efter 
gadens Perler . 
Og ridder Thorvald lo indrømmende . 
Da de var nået et stykke ned ad gaden , 
kom der en ung dame gående imod dem . Hun 
havde slør for ansigtet og holdt en opslået 
paraply frem foran sig . Derfor så hun ikke 
ridder Thorvald , og da heller ikke han havde 
øjnene med sig , tørnede han imod hende . 
„ Om forladelse , frøken ! “ sagde han og lo . 
„ Jeg var nok lidt nærgående “ . 
Der lød en frisk og klingende latter inde 
bag sløret . Men i det samme var damen forsvunden 
i sneknoget . 

ridder Thorvald blev stående og så efter 
hende . 
Mulæslet blev utålmodig . 
„ Lad os nu komme videre . Det er jo et 
vejr , så leveren kan fryse fast i livet på en . “ 
„ Gå hen på paradisiet “ , sagde ridder Thorvald . 
„ Jeg kommer siden . “ 
Og borte var han . Mulæslet rystede på 
hovedet og gik videre . 
„ Han er gal ! “ tænkte han . „ Han har st . 
Veitsdans i hjernechatollet . “ 
Men ridder Thorvald hastede ned ad kongens 
Nytorv til . Ulsterens slag klæbede sig vådt og 
tungt om ham som fjerene på en gennemblødt 
høne . Hatten havde suget så megen væde til 
sig , at den vejede til som en hjelm . Og i det 
glatte føre havde han ondt ved at vinde fodfæste . 

men han ænsede det ikke , for Thorvald solfelt 
holdt nu en gang af de bevægelige mål i 
livet . I det ministerielle departement , hvor 
hans surt erhvervede juridiske eksamen havde 
skaffet ham gang og sæde , lå stationerne på 
vejen til Ros og magt trinvis over hinanden 
ligesom bedestederne opad en bjergskråning . 
Bare blive ved at bevæge sig sejt og sindigt 
opefter , bare små skridt , tålsomme skridt — 

og man var sikker på , om livet da ellers 
varede , før eller senere at nå Toppens fredelige 
evighedssne . Men denne pasgang lå hans 
natur uendelig fjern . Ham lokkede kun de 
lygtemænd , som blafrede ham i møde i tåge 
og hvor der ikke var vej  .  .  . 
Og han ilede efter den mørke skikkelse , 
som havde strejfet ham i den sneslørede vinteraften . 

da han nåde kongens Nytorv , mente han 
et øjeblik at se den dukke frem i det dorske , 
gullige lygtelys ovre ved teatret . Men i samme 
øjeblik var den på ny slugt af mørket . 
Damen måtte være bøjet om ad Tordenskjoldsgade . 
Ridder Thorvald satte i fuldt firspring 
over torvet . En drosche var lige ved at 
tørne imod ham . Kusken måtte dreje hesten 
til side med et ryk og sendte en ryge af grove 
ord ned over hans hoved . Men ridder Thorvald 
ænsede det ikke . Han bare løb . 
♦ 
han var heller ikke kommen ret langt hen 
ad gaden , før han så den , han var fulgt efter , 
nogle få favne foran sig . ' han kendte hende 
straks igen på den vuggende , lidt svajende 
gang , på de små tapre skridt , hvormed hun 
stred sig op mod vinden . 
Over på det modsatte fortov skråede han 

og holdt sig stadig i højde med hende . Hver 
gang hun gled frem i skæret af en lygte , søgte 
han at komme til at se hendes ansigt under 
paraplyen . 
Hun drejede om ad en Sidegade , standsede 
ved en gadedør et par steder nede i gaden og 
tog en nøgle frem . 
I samme nu var ridder Thorvald ovre på 
samme side . Hans blik indfangede først husnumret 
over gadedøren . Så dvælede det et 
øjeblik ved et forblæst og kækt pigeansigt med 
et par store , spillende øjne . Hun havde lettet 
sløret og så halvt utrygt , halvt drilsk på 
ham . 
Han løftede på hatten . Den unge pige besvarede 
hans hilsen med et lille , kort nik . Og 
han syntes at kunne se skæret af et lystigt og 
frimodigt smil , der flagrede under hatteskyggens 
halvtag .’ 
dette smil — det flimrede endnu for ham , 
♦ 
da gadedøren havde lukket sig efter hende . 
Dette lille smil — det glimtede for hans øjne 
i lygternes lys og fra de skinnende butiksvinduer . 
Dette hastige smil — det havde strejfet 
hans blik som en svale , der lynsnart flyver 
forbi et vindue . Men det ansigt , hvor det 
havde sin rede , det havde ikke fæstnet sig i 
hans hukommelse . 

og i sit stille sind bandede han trofast 
over , at det hele var gået så hurtigt  .  .  . 
.  .  . Mens han energisk hamrede husnumret 
fast i sin bevidsthed . 

. .nlede på Gammelholm boede i en fire 
værelsers lejlighed justitsråd , forhenværende 
amtsforvalter Tonning . 
Justitsråden var en stor og svær , dobbelthaget 
mand med hang til astma . Han bevægede 
sig kun med anstrengelse og dampede altid af 
sved . Men i det brede , grågrumsede ansigt , 
der var indrammet af et kruset fuldskæg , 
plirede et par poliske , grå øjne . 
Han var endnu kun nået til midten af 
treserne . Altså ikke nogen egentlig gammel 
mand . 
Alligevel var det allerede nogle år siden , 
at han havde trukket sig tilbage fra sit embede 
som amtsforvalter i en jysk by . Stødet hertil 
var kommet fra hans foresatte . Dem var det , 
der havde gjort ham det indlysende , at hensynet 
til hans helbred ikke tillod ham en fortsat 
virken . 

hans svagelighed ytrede sig nemlig i , at 
han i de senere år ikke så sjældent udeblev 
fra amtstuen . Og efterhånden greb den om 
sig og blev sat i et vist system , så at den 
regelmæssigt hindrede ham i at gøre tjeneste 
først en så to gange om ugen . Siden blev de 
to dage til tre , og det endte med , at hans embedsvirksomhed 
var en ørken af fridage med 
et par fattige arbejdsdage om ugen som forfriskende 
oaser . 
Dertil kom , at klubben var det sted , hvor 
han søgte helsebod for sit onde . Her sad han 
hele kontortiden igennem urokkelig nedrammet 
i sit sofahjørne og snurrede jysk på r’erne og 
lo så klukkende hjerteligt inde i sit store skæg . 
Omkring ham afløste to—tre kliker af stamgæster 
hinanden på samme måde , som de forskellige 
læsehold skifter hos en søgt manuduktør . 
Og når det ganske kursus var gennemgået , 
glødede det yderste af amtsforvalterens 
næsetip om kap med hans cigar . Derfor 
var samme legemsdel også folkeyndet i byen 
under navn af st . Ormen . 
Ellers var han fuldkommen udadlelig som 
embedsmand . Derfor hædredes også hans afgang 
med festmåltid og justitsrådstitel . 
Således ophøjet flyttede han til hovedstaden , 

i grunden ganske vel tilfreds med 
sagens vending . 
Nu glødede st . Hans-ormen hver dag i en 
vinstue i nærheden af kongens Nytorv . Med 
samvittighedsfuld punktlighed tændtes den der 
om formiddagen klokken to , og klokken fire 
gik dens herre og mester hjem for at spise til 
middag . Fra seks til otte om eftermiddagen 
var han igen på sin post i vinstuen . Kun de 
søn- og helligdage tilbragte han hele eftermiddagen 
i kresen af sin familie . 
Hans hjemmeliv var overhvælvet af en 
fuldkommen skyfri lykke . 
Justitsrådinden var en lille , trivelig dame 
med røde kinder , der gav hende udseende af 
altid at komme fra komfuret . Og så havde 
hun blanke fugleøjne og en kvidrende , gennemtrængende 
stemme . Hendes hænder var så 
velsignet runde og havde dybe smilehuller . 
Men alligevel var de i besiddelse af en virkelysten 
raphed , der kun sjældent undte dem 
hvile . 
Gennem mange Års samliv var hun fuldstændig 
indlevet i sin mages sædvaner . Havde 
det kunnet tænkes , at han en skønne dag 
ikke gik på vinstuen til vanlig tid , ville det 
have sat hendes sind i uro . Skønt hendes ydre 
væsen var hans så helt modsat , havde årene 

svejset disse to mennesker således sammen , at 
de var blevne som to yderstemmer til samme 
Melodi . 
Ægteparret havde kun et barn . Det var en 
datter . 
Estter Tonning var middelhøj og slank og 
af en lidt gennemsigtig skønhed . Det svære , 
kastaniebrune hår var skilt i midten og redt 
bort fra den høje , smalle pande . Brynene , der 
trak sig hen over et par kloge , grå øjne , var 
faste , kun svagt buede og tydede på en ganske 
selvstændig villie . Og ud af smilehullerne i 
hendes kinder glimtede der nu og da ligesom 
et skær af sarkasme — en dæmrende , halvt 
naiv overlegenhed overfor livets foreteelser 
og som undertiden kunne fortætte sig til en ved 
den daglige omgang med forældrene udviklet 
gammelklogskab . 
Familiens indtægter var ikke større end , at 
også estter måtte yde sit bidrag til det fælles 
underhold . Hun havde da taget imod en plads 
på et kontor . Og der sad hun hver dag til 
klokken fire . 
Men når aftenen kom , læste hun højt for 
forældrene . Det var altid de samme ting : 
„ Pickwick-klubben “ og Blichers noveller samt 
en roman , der for en menneskealder siden 
havde stået i „ Fædrelandet “ og som man den 

gang havde klippet ud og indbundet . Anden 
skønliteratur rummede bogskabet ikke , men det 
forslog også til hele vinteren . Thi når hun 
havde læst nogle få sider , begyndte de to grå 
hoveder så lempelig at nikke . Og op fra justitsråden 
steg der en sagte knurren som fra 
en kedel , der er lige ved at komme i kog  .  .  . 
Så lagde estter bogen bort og erstattede 
den med en af de moderne romaner , som hun 
fik fra et læseselskab men som forældrene 
aldrig brød sig om at høre oplæse . 
Disse moderne , urolige bøger — de fortalte 
hende om livet , det underlige liv , som det 
levedes udenfor hverdagens snævre og stille 
stue . Og estter læste og læste , dag ud og dag 
ind . Men aldrig faldt det hende ind at ønske , 
at hun selv en gang kunne komme til at leve 
med i det . Thi det blånede i hendes tanker 
som noget fjernt og uopnåeligt — langt , langt 
ude i synskresen , hvor aldrig hendes fod ville 
komme til at træde . Og ofte kunne hun blive 
træt af at læse om disse drifter , som hun ikke 
kendte , disse kampe for at nå mål , hvis værd 
hun ikke forstod  .  .  . 
Om søndagen fyldtes knagerækkerne i entréen 
med underlige beklædningsgenstande : 
gamle , fladbundede damehatte med brede bånd , 
lave , svajede silkehatte , cheniller og overstykker 

i former , der var tyve år gamle , stokke og paraplyer 
med elfenbens håndtag . Så blev det 
fine spisestel af københavnsk porcelæn taget i 
brug , og Fru Tønning diskede op på talrige 
små glasasietter med det udsøgte syltetøj , for 
hvilket hun var berømt . I dagligstuen rørtes 
aftenen igennem strikkepindene rundt om det 
ovale , løvefodede divanbord . Og den lange , 
hårde skabssofa var besat af to gamle tanter , 
af hvilke den ene altid talte om prins Ferdinand , 
mens den anden , der var nær de halvfems , fik 
sig en lur i dens hjørne . 
Ellers var familiens liv ugen igennem bestandig 
det samme . Det var , som om ingen 
ufredelige ønsker kunne fæstne sig her , hvor 
det alabastes taffelur , der efter et familiesagn 
aldrig havde været hos urmageren , med sin 
stedse lige sindige dikken uforstyrreligt målte 
time op efter time . Når hængelampen med 
den grønne skærm spredte sit rolige lys over 
de to gamle , halvsovende mennesker , over familie-daguerreotypierne 
over skrivebordet og 
evighedsblomsterne i vasen på konsollen — 
da var dette milde og dæmpede skær som et 
genskin af den evige og uforanderlige tilfredshed , 
der prægede hjemmet  .  .  . 
.  .  . Dette hjem , i hviket estters ungdom 

gled hen — gled i smult vande , i læ for alle 
kastevinde  .  .  . 
„ Hun går og bliver så langbenet “ , kunne 
hendes fader af og til sige . „ Det er snart på 
tide , vi ser til at få hende gift . “ 
Men estter lo bare og tænkte intet derved . 
En aften , lige da hun havde begyndt sin 
oplæsning , ringede det på entréklokken . 
Hun gik ud for at lukke op . Og de to grå 
hoveder , hvis nikken brat var bleven afbrudt , 
knejste i anspændt lytten . 
„ Jo , far er hjemme “ , hørte de hende sige . 
„ Vil de tale med ham ? “ 
Der var en mandsstemme , der svarede . Det 
lød , som om den gjorde undskyldninger . 
Nu åbnedes døren , og en fremmed herre 
trådte ind i stuen . 
„ Mit navn er solfelt “ , sagde han . „ Candidatus 
juris solfelt  .  .  . Ja , justitsråden kender 
mig naturligvis ikke ? “ 
„ Nej — det ved jeg da ikke af . “ 
Justitsråden glippede mistænksomt mod 
ham over brillerne . Der kom så mange hos 
ham for at låne penge . Det faldt ham stedse 
vanskeligt at sige nej , og hans godmodighed 
anbefaledes af den ene til den anden . 
Fru Tønning fik i en fart stuvet til side 

nogle meget indvendige stykker damelinned , 
som hun havde været i færd med at bøde . 
„ Værs’god og tag plads “ , sagde hun . 
Ridder Thorvald takkede og satte sig i en 
gammel knirkende kurvestol , holdende en nystrøgen 
silkehat forsigtig ud fra sig . 
„ Jeg må meget bede undskylde , at jeg 
kommer på denne tid af aftenen “ , begyndte 
han . „ Men jeg  .  .  . “ 
Estter havde set nysgerrigt på ham . 
„ Men gud “ , afbrød hun ham , „ er det ikke 
dem , som løb mig på ærmet forleden aften 
på Østergade ? “ 
„ Jo “ , sagde ridder Thorvald lidt forbløffet 
over til justitsråden . „ Det er ganske rigtigt , 
som deres frøken datter siger . Jeg havde det 
uheld forleden aften at komme til at — at forulempe 
frøkenen på gaden “ . 
Han talte i en meget beleven tone . Justitsråden 
følte sig tryg og bukkede , men Fru Tønning 
var betagen . Hun havde pludselig fået 
den tanke , at mennesket var hemmelig forlovet 
med estter . 
„ Det har hun ellers ikke talt om “ , sagde 
hun lidt skarpt . 
„ Ikke ?  .  .  . Nej — det var jo heller ikke , 
fordi uheldet var af så særdeles stor betvdning . 

me—n — jeg fandt dog , det var rettest 
at gå herop og bede om undskyldning  .  .  . “ 
Justitsråden bukkede på ny og så forekommende 
på ham . 
.  . for uheldet kunne jo have været af 
større omfang , end man havde tænkt sig “ . 
Ridder Thorvald betragtede stift sine negle . 
Men stadig var justitsrådens forekommenhed 
uden ord . 
„  .  .  . Føret var jo nemlig temmelig glat , og 
.  .  . jaja  .  .  . altså  .  .  . “ 
„ Gudbevares “ , sagde justitsråden . 
De så lidt på hinanden . 
„ Ja — det var bare det “ . 
Han rejste sig , og Fru Tønning drog et lettelsens 
suk . 
Men da han allerede halvvejs var ude i entréen , 
blev justitsråden bange for , at han 
måske kunne have været uhøflig . 
„ Jeg hørte .ikke , hvad deres ærede navn var “ , 
ytrede han med en pludselig Iver . 
„ Candidatus juris solfelt “ , sagde ridder Thorvald 
meget højrøstet . 
Det var på en gang faldet ham ind , at justitsråden 
vist måtte være tunghør . 
„ De er måske hos en sagfører ? “ sagde 
denne , der uvilkårligt ligeledes hævede stem- 
men . 

„ Nej , i finansministeriet “ , råbte ridder 
Thorvald . 
Dette var trylleordet , som åbnede slusen 
for justitsrådens sjæl . Thi dette var jo netop 
hans ministerium ! Og inden ridder Thorvald 
vidste et ord af det , var han inddraget i en 
meget lidenskabelig drøftelse af embedslige forhold . 

følgen var , at han på ny kom ind i dagligstuen . 
-og til sidst måtte han hænge hat og 
frakke ud i entréen . Atter kom han til sæde , 
men denne gang nåde han helt ind i sofaen . 
„ Nej , jeg kom jo forkert ind på det “ , sagde 
justitsråden . „ Overblikket , det havde jeg , men 
enkelthederne — pillearbejdet — det har jeg 
aldrig rigtig kunnet interessere mig for . Jeg 
skulle have været i central-administrationen 
— det kan jeg godt indse nu bagefter . Ude i 
provinserne der ligger man jo og roder med 
sagerne ligesom en oldenborre i en mælkebøtte . 
Man mangler analogierne  .  .  . “ 
„ Ganske vist “ , sagde ridder Thorvald med 
dyb overbevisning , „ — analogierne  .  .  . “ Hans 
øjne gjorde sig stadig ærinde over til estter , 
der havde sat sig med sit håndarbejde på den 
anden side af bordet . 
„ Jeg har dog i et enkelt tilfælde haft den 
tilfredsstillelse , at ministeriet gik med mig imod 

amtet i en skattesag “ , sagde justitsråden . „ Det 
gav såmænd ligefrem anledning til et cirkulære “ . 
Og nu fulgte en stærk udpenslet skildring 
af det mærkelige tilfælde , der var begivenheden 
i den gamle embedsmands liv . 
„ Hr . Solfelt kan vist ikke rigtig følge med , 
lille far “ , sagde estter med et . Hun havde 
lagt mærke til , at hans blik var åndsfraværende . 
„ Jo — hvorfor skulle jeg ikke  .  .  . ? “ sagde 
ridder Thorvald forfjamsket . 
„ Nej , for de sidder hele tiden og sender 
sådan nogle ynkelige blikke over til mig “ , lo 
hun . 
„ Det kan godt være , jeg går for hastig hen 
over det “ , sagde justitsråden godmodig . 
„ Sagen er jo noget indviklet “ . 
Oa han begyndte forfra . Ridder Thorvald 
så ud , som om han var sat på ståltråd . 
„ Bliver kandidaten ikke og drikker te hos 
os ? “ sagde Fru Tønning , da udviklingen omsider 
var færdig . 
„ Jo , naturligvis gør han det “ , sagde hendes 
mand afgørende , inden ridder Thorvald fik 
svaret . Og lidt efter gik de til bords . 
Estter var i forvejen gået ind for at lave 
te . Optagen af denne syssel stod hun bag den 
store , gammeldags selvkoger . På hendes kinder 
havde lejret sig en let rødme , der understregedes 

af den brede , udfaldende halskrave , og over 
hendes hvide forklæde hævede sig hendes unge , 
slanke og svaje skikkelse som en antik . Vase 
på sit fodstykke . 
Ridder Thorvald kunne mærke , hvordan en 
begyndende forelskelse kvidrede i ham . Sandelig 
— var hun ikke dalet ned i hans tilværelse 
som en frisk rose , der falder på en støvet 
landevej  ! 
Fru Tønning var endnu ikke helt bleven sin 
mistænksomhed kvit og var ivrig efter at få 
noget at vide om hans forhold . 
„ De boer alene , hr . Solfelt ? “ sagde hun . 
„ Ja , frue “ . Han krøb sammen under hendes 
noget ransagende blik . „ Jeg fører desværre en 
ungkarle-menage . “ 
„ Er de ked af det ? “ 
„ Ja — man flakker jo så at sige om i det 
tomme rum . Man savner en fast bane . “ 
„ Så ved de ikke , hvad det vil sige at blive 
kørt med bidsel “ , lo justitsråden . „ Men vent 
de , til de bliver gift . Her ser de nu os tre . 
Det er en general med sin adjudant og så en 
sølle militærarbejder . Generalen det er min 
kone , og min datter er adjudanten . “ 
„ Ja , du skulle tale med , “ sagde hans mage . 
„ Jeg gad nok set dig , hvis du skulle være 

ungkarl . Du ville vist være i en nydelig forfatning “ . 

„ Det blev i al fald en fri forfatning . “ 
„ Ja , det er takken , man har , fordi man 
passer så godt på ham . Hvis du ikke havde 
haft mig , så havde du såmænd måttet lægge 
dig ind på en lemmestiftelse for længe siden “ . 
„ Det var måske heller ikke det værste . 
Hvad siger du om brødrene Petersens jomfrukloster ? “ 

det var en spøgefuld fiktion mellem det 
lykkelige ægtepar , at deres samliv var som 
sennep og eddike . Vittigheden gentoges i det 
uendelige , og hver gang forekom den dem 
begge to lige uimodståelig . 
„ Justitsråden mener det nok ikke så slemt “ , 
sagde ridder Thorvald for dog at sige noget . 
„ Han tror det ! han tror det ! “ jublede justitsråden . 
„ Han tror , jeg vil gå i et jomfrukloster ! “ 

„  .  .  . Værs’god — det er rigtignok min te , 
de drikker , hr . Solfelt , men de må så gerne “ , 
sagde estter med et .  . 
Justitsråden lo ubehersket . 
X 
„ Ha ha ha , de går nok i giftetanker , kandidat ! 
 .  .  . Det er da ikke min datter , de lægger 
an på ? “ 

„ Nej , det må de virkelig ikke tro om mig “ , 
sagde ridder Thorvald særdeles klodset . 
„ Nå , det må jeg sige — det er smigrende ! “ 
Brølede justitsråden . Og begge damerne istemte 
hans latter . 
Da man rejste sig fra bordet , var ridder 
Thorvald flov og ærgerlig . I disse tre jævne 
menneskers selskab svigtede hele hans sikkerhed 
ham . Og han havde en ubehagelig følelse 
af , at man i stilhed havde ham nok så lunt til 
bedste . 
Det varede lidt , inden damerne kom ind i 
dagligstuen . Mens justitsråden var optagen 
af at stoppe sig en pibe , tog ridder Thorvald 
en violbuket , som han havde i knaphullet , og 
lod den glide ned i estters sykurv . Han ville 
selv have overrakt hende den . Men der havde 
ikke villet indfinde sig et belejligt øjeblik . 
.  .  . Der kom toddy , og justitsrådens st . 
Hans-orm begyndte at ulme . I smug blev 
ridder Thorvald ved at øge styrken af det 
bæger , der var ham iskænket . Han tænkte herved 
at nedkue den fornemmelse af forlegenhed , 
der havde bemestret sig ham . Og virkelig : lidt 
efter lidt tog hans tungebånd til at løsnes . 
Frem af sit forråd af anekdoter og muntre 
historier hentede han de eksemplarer , som han 
i hast fandt familie-egnede . Justitsråden lo 

ovenpå hver bredt og længe . Hans kone smilte 
imødekommende . Og det tyktes ridder Thorvald , 
at estters blik jævnlig dvælede optaget 
og velvilligt ved ham . 
Men ved titiden begyndte justitsråden i 
smug at gabe og at ryste sig . Justitsrådinden 
bragte vejret på bane — hvordan det monne 
være udenfor — at det vist måtte blive rart 
at gå hjem i  .  .  . 
Ridder Thorvald begreb , at det muligvis ikke 
ville være ilde set , om han brød op . 
.  .  . „ Se op til os en gang imellem “ , sagde 
justitsråden ude i entréen . 
Ridder Thorvald takkede og gik ned ad 
trappen . 
Da han var nået ned på næste trappeafsats , 
ville han tænde sin cigar , som var gået 
ud . Hans hånd kom til at strejfe frakkeopslaget 
— der var noget blødt , som sad i hans 
knaphul — noget duftende  .  .  . 
Med en ærgerlig følelse genkendte han sin 
stakkels violbuket — den han troede vel forvaret 
i estters sykurv . 
I det samme forekom det ham , at døren til 
justitsrådens lejlighed så lempelig åbnedes 
på klem . Og han troede at høre et sagte Sus 
af skørter og et hastigt åndedræt — som af en 
vældende latter , der kvæles i fødselen  .  .  . 

„ Nej , min gamle høne , du kan sige , at du 
har elsket Thorvald solfelt . Du har mæsket 
dig i min kærlighed , dit hulepindsvin , men nu 
må det være nok ! Nu må du se at få dit 
lille jomfruelige kyssetøj sat i lave til et andet 
overskæg  .  .  . Så , kan du nu ikke lade være 
med al den fugtighed ? Du ved , jeg kan ikke 
tåle at se en kvinde fælde tårer “ . 
Ridder Thorvald slog ud med hånden . Iført 
slobrok , en gammel skyggeløs cykelhue og 
broderede morgensko lå han på sin chaiselongue 
og røg af en meget lang pibe . På 
gulvet ved siden af ham stod en halvtømt 
bajerflaske , som han af og til førte til sine 
læber . 
Lige overfor sad på randen af en stol hans 
hidtidige „ Aftenkæreste “ , den tykke Klothilde . 
Klothilde var koristinde ved et forstadsteater , 
til hvis kulisser han undertiden havde haft adgang . 

en aften var hun fulgt med ham hjem , 
og siden havde de været hvad han kaldte „ forlovede 
i visse retninger “ . 
Nu havde han imidlertid i nogen tid holdt 
sig borte fra hendes veje . Og hun var da mødt 
frem for at kræve ham til regnskab . Han havde 
straks med vindende frimodighed tilstået , at 
han var hjertens ked af hende og at hans øjne 
ikke begærede at skue hendes tillokkelser mere . 
Denne bekendelse havde fremkaldt en scene , 
der ikke var gledet sporløst hen over Klothildes 
ansigt . Hendes mørke hår hang i vildsomme , 
klissede tjavser ned over panden , øjnene var 
svulne af gråd , og hendes fantastisk mod 
himlen stræbende næse glinsede af rødmende 
sindsoprør . Af og til rystede hun sig som en 
våd hund , og de store hænder i de slidte 
sorte handsker knyttede sig krampagtigt om 
parasolskaftet . 
Henne på skrivebordet sad mulæslet med 
benene dinglende ned og drak i lange , dybsindige 
drag øl af en flaske . Han optrådte som 
en Art ordstyrer af de af og til noget tilspidsede 
forhandlinger , påtalte alt for stærke udtryk og 
søgte i det hele at bringe meningsudvekslingen 
ind i et roligt og sagligt spor . 
„ Jeg holder så knusende af dig , Thorvald , “ 
Brast det ud af Klothilde . Og skønt hun bed 

sig i underlæben for at holde tårerne tilbage , 
piblede de dog i hede strømme frem under 
hendes øjenlåg . 
Hun gik hen til ham og slog armen om hans 
Hals . 
„ Jeg kan ikke undvære dig . Du må ikke 
gøre det forbi imellem os — hører du , valdemand ! “ 

mulæslet tog en deltagende slurk af flasken . 
„ At du gider , Klothilde ! “ sagde han . „ Man 
skulle tro , at der ikke var andre smukke karle 
til i verden end han “ . 
Men Klothilde var ingenlunde modtagelig for 
et skæmtens ord . 
„ Hvor kan du nu nænne det , Thorvald ? “ 
Stønnede hun . „ Hvor kan du nænne det mod 
din lille Klothilde ?  .  .  . Jeg har tænkt så 
meget på dig i den sidste tid , for du har nu 
tidt været stolt imod mig , Thorvald — meget 
stolt ! Og „ mon han nu også holder af dig “ 
— det har jeg tænkt mig — sådan en mand 
som du altid har været , og så højt du bestandig 
har stået for mig !  .  .  . Men ikke havde 
jeg troet eller kunnet ane , at du sådan kunne 
svigte mig . For hvad ! den ene kan vel være 
lige så god som den anden , og det ved du 
også godt , Thorvald , at tro og hengiven — det 
har jeg altid været imod dig ! “ 

„ Skal vi nu ikke lade være at skabe os , min 
sukkergris , “ sagde ridder Thorvald og vendte 
ryggen til . 
Damen rejste sig , såret i sit inderste , skælvende 
hjerteblad . 
„ Ja ja , min ven , du kan såmænd så godt 
blive fri . Ikke vil jeg nedværdige dig en tanke , 
endsige et ord ! Jeg er i en stilling , min fine 
ven , og jeg kan komme til at synge i boulevarden , 
hvad dag det skal være . Så jeg er 
såmænd ikke så forlegen efter dig  .  .  . Og 
hvad det angår , at du hører til de dannede 
klasser , så blæser jeg din dannelse et stykke , 
når du kan opføre dig så simpelt mod en 
pige , som du har gjort mod mig . Men du er 
nu heller ingen virkelig fin herre , min dreng 
— at du ved det ! Du kan tro : jeg kender 
herrerne , både de private og dem ved teatret 
— og der er rigtignok anderledes noble gentlemænd 
end som dig “ . 
„ Ja , du har altid haft en forbandet dårlig 
smag , Klothilde . “ 
„ Smag ! Hvad taler du om smag ? Min smag 
kan vel altid være lige så god som din “ . 
„ Vil du ikke have noget øl , Klothilde ? “ 
Sagde mulæslet . 
„ Pas dig selv ! “ snærrede den unge dame . 
„  .  .  . Men der er naturligvis en anden pige , som 

du er forlovet med , “ henvendte hun sig atter 
til ridder Thorvald . „ Det må såmænd være 
et godt fjols , der vil have med dig at skaffe . “ 
„ Ja , du er nok ikke så dum ? “ 
„ Nej ih 
„ Nej  .  .  . “ Ridder Thorvald rejste sig . „ Nu 
skal du for resten gå din vej , Klothilde . Tror 
du , jeg vil finde mig i , at du mænger dig ind 
i mine hjerteanliggender , du lille mær ? “ 
„ Hvad er det , du siger ? “ hylede Klothilde . 
Hun gnistrede som en fabeldrage . „ Hvem siger 
du mær til ? “ 
„ Hov , hov , skal vi ikke tæmme de små 
lidenskaber ? “ 
„ Hvem siger du mær til ? ! “ Det lød som et 
valkyrie-skrig . 
„ Jeg siger bare , at dit liv og levned ikke 
er af den beskaffenhed , at jeg ønsker at gøre 
dig til min særlige fortrolige . Du skal få en 
bajer , men så skal du holde din mund og 
stikke af . Giv hende en , mul ! “ 
Mulæslet rakte Klothilde en bajer . Hun tog 
den som i distraktion . 
Men nu blev hun igen elegisk : 
„ Jeg kan ikke glemme , at du kunne bære dig 
sådan ad , Thorvald  .  .  . Jeg , som har holdt 
så meget af dig — og som har haft så meget 
vrøvl med de gamle for din skyld  .  .  . “ Her 

tog hun sig en slurk af flasken . „ Jeg ved nok , 
at jeg ikke altid har været , som jeg burde være 
— men jeg er vel heller ikke værre end så 
mange andre — og jeg har dog altid været god 
nok til dig før  .  .  . “ Ny slurk . „ Når jeg 
tænker på , hvor mange gange jeg har siddet 
hos dig her om aftenen — og syet knapper i 
dit tøj — og broderet de morgensko , som du 
har på — så vil jeg nok sige , at det er ikke 
honnet af dig , at du støder mig fra dig . Nej . 
Det er ikke honnet af dig , Thorvald ! “ 
„ Du skal dog ikke gå herfra uden en erindring 
om mig , min lillievand “ , sagde ridder 
Thorvald og fremdrog af sin lomme en meget 
krøllet tikroneseddel . „ Se her , min gamle tøs , 
her er et kærlighedspant . “ 
Han rakte sedlen hen imod hende . Men hun 
stødte hans hånd bort . 
„ Nej , tak skal du have — jeg er dog ikke af 
den slags . Jeg har altid holdt af dig , fordi jeg 
fandt , at du var den nobleste af alle de herrer , 
jeg kendte  .  .  . og når ikke du vil have noget 
med mig at gøre , så er jeg lige glad . hvad der 
så bliver af mig — og enten jeg har penge 
eller ikke jeg har — det er jeg lige glad  .  .  . “ 
Gråden tog hende i et voldsomt anfald . 
„ Jeg sagde ikke nej til en brun i dit sted “ , 
ytrede mulæslet . 

men Klothilde bare græd . Dog med et tog 
hun sig sammen med en voldsom kraftanspændelse . 
Hun så bedende på ridder Thorvald . 

„ Må jeg ikke komme til dig bare en gang 
imellem ? “ sagde hun . „ Bare jeg må sidde 
henne i sofaen , når du læser , så skal jeg aldrig 
forlange mere . Jeg skal sidde ganske stille 
og ikke sige et kvidder “ . 
Ridder Thorvald syntes at vakle . Men han 
tvang sig hård . 
„ Nej , “ sagde han kort . „ Det kan ikke lade 
sig gøre . “ 
Klothilde stod og bed krampagtigt i sin 
handskes slidte fingerspidser . Hun så ud , 
som havde hun endnu mere på hjerte . Men 
med et bøjede hun hovedet som et dyr , der 
gør sig rede til slagterøksens hug .  . 
„ Farvel , Thorvald “ , sagde hun stille . Et øjeblik 
senere havde døren lukket sig efter hende . . . 
Ridder Thorvald stod ved vinduet og fulgte 
hende med øjnene , da hun gik ned ad gaden . 
Hun gik og sank i knæerne , som om hun havde 
feber og knap kunne holde sig oprejst , og over 
hendes stakkels , forgrædte ansigt vippede hattens 
spraglede godtkøbs-pynt som en spottende 
narreprydelse . Hun så sig ikke en eneste 
gang tilbage , luntede blot sky afsted gennem 

gadens menneskestrøm , som om hun havde en 
skam at skjule . 
„ Fruentimmerne er nogle fjollede apparater , “ 
Bemærkede mulæslet tørt . 
Men ridder Thorvald vendte sig heftigt om . 
„ Vi måtte begge to ønske os , at vi bare var 
halvt så meget værd som hun “ , sagde han . 
Mulæslet tømte sindigt sin bajer . 
„ Ja vi to ! “ sagde han . „ Det vil nu heller 
ikke sige så meget . “ 

ridder Thorvald havde i nogen tid tænkt 
over , om han skulle følge justitsråd Tønnings 
opfordring til at forny sit besøg . Men endnu 
havde hans overvejelser ikke knopsat nogen 
beslutning . 
Så var det imidlertid en aften , at han og 
mulæslet traf sammen med justitsråden på 
vinstuen . 
.  .  . En temmelig høj trappe ned til tre lavloftede 
rum af renlivet tarvelighed , et loft 
sværtet af cigarrøg , vægge grågrumsede af forsømt 
ælde — sådan var denne vinstue . I det 
inderste rum lå fadene . Runde og alvorlige 
stirrede de som store , døde kolosøjne frem af 
mørket . Bag skænken sad kyperen som en forhørsdommer 
bag sin skranke og holdt regnskab 
med , hvad gæsterne satte til livs . 
Her inde lejredes stedets fortroligste venner . 
Her løstes de vine , som var i rangen , af mangeårig 

slummer . Og de gød ungdom over sindene 
og fik dristige ord , stolte tanker til at frigøre 
sig for alle lumre hensyn og svæve hen 
under det mørke loft . 
Men ude i de to yderste rum kom de tilfældige 
besøgende — barbarer , der drak øl ind 
imellem de plebejiske urtekræmmer-vine . Og 
her var rusen oftest lallende og larmende . Forvildede 
nogen af barbarerne sig ind mellem de 
udvalgte , nidstirredes der efter ham , til han fortrak . 

.  .  . Justitsråden sad bænket sammen med 
to andre hædersgubber . Den ene var en høj , 
statelig mand med et fyldigt , blussende , glatraget 
ansigt og gråsprængt , krøllet hår . Den 
anden var sorthåret og mager og havde et 
mægtigt overskæg , der hang fordringsløst ned 
over munden . Han sad ganske stille og tømte 
med en urokkelig standhaftighed , der var uden 
ord , gang på gang sit glas . 
„ Men der har vi jo hr . Solfelt , “ sagde justitsråden , 
da ridder Thorvald gik forbi bordet , 
hvor de sad . 
Ridder" Thorvald standsede og hilste . 
„ Hr . Kandidatus solfelt — hr . Skuespiller 
Årup — hr . Musiker globerg — hr .  .  .  . ? “ 
„ Svabel , “ sagde mulæslet . 
Justitsråden trykkede hans hånd . 

„ D’hrr . drikker nok et glas med os ? “ 
De to venner takkede og tog plads ved bordet . 
„ Hvorfor ser vi aldrig noget til dem , hr . 
Solfelt ? “ begyndte justitsråden . „ De fik lige 
foden indenfor døren — og så godnat min 
kanariefugl ! “ 
„ Savnet har vist været til at bære ? “ mente 
ridder Thorvald beskedent . 
„ Ja , da er det såmænd lige knap nok . For 
ser de , vi har jo ikke uden det ene pigebarn , 
og derfor er unge herrer en efterspurgt vare . 
Sådan aldrig at se andet end fruentimmer om 
sig — det bliver dog i længden ligesom at 
spise ene søbemad uden nogensinde at få sig 
en smule fast føde . “ 
„ Ja , hver sin smag , “ sagde mulæslet . „ Jeg 
holder nu netop så meget af søbemad “ . 
„ Ha ha ha , “ lo justitsråden , „ ja , de er sgu 
god nok —• de er af den rigtige slags — det 
kan man straks se på dem . Men hør , kom op 
til os en aften begge to og tag dem en toddy . “ 
„ Ja , jeg takker , “ sagde ridder Thorvald . 
Og mulæslet så beleven ud . 
Skuespilleren havde siddet og set krænket til 
de to nylig tilkomne . Der var i hans sjæl aldrig 
smult vande . Enten var han oprørt i sit 
inderste , eller hans glæde var jublende som et 
barns . 

„ Det er nok bedst , jeg kommer hjem , “ sagde 
han og skød glasset fra sig . 
„ Nej , hvorfor det Årup ? “ sagde justitsråden . 
„ Vi sidder jo godt , som vi sidder . “ 
„ Jo — nu har de jo fået andet selskab . “ 
„ Men herregud , her er da plads til os alle 
fem . — er der gået dem noget imod ? “ 
„ Å — når man har den frækhed at være 
kunstner , så må man jo finde sig i så meget . “ 
„ Nu skal vi have os en lille nilflod , “ sagde 
hr . Globerg sagtmodig . 
Det var første gang , han oplod sin mund . 
Men ordene blev sagt med eftertryk og gjorde 
virkning . 
„ Nilfloden “ viste sig at være en gammel , 
højt anset Kognak i samvirken med sodavand . 
Den øvede synlig en mildnende indflydelse på 
Årup . Der drog sig et grønligt smil over hans 
ansigt . Og han løftede glasset og hilste over 
mod ridder Thorvald og mulæslet . 
„ Må jeg hilse på de herrer , “ sagde han . 
„ De ved ikke , hvad kunst er for noget nederdrægtigt 
tøjeri at omgås til daglig . Tænk dem 
en direktion og en flok kammerater , der er 
som et ulveglam om en — tænk dem , at deres 
kød og blod og deres udødelige sjæl hver aften 
af deres fjender blev kastet for de ville dyr 
på arenaen  .  .  . Tænk dem det — og så at 

de alligevel skulle være i stemning , være glad , 
være lykkelig for at underholde en glanende 
hob  .  .  . Vil du gøgle , din hund , vil du synge , 
vil du le  .  .  . Bliver dit smil borte under 
sminken — så skulle da satan knække dig 
mellem sine negle  . ,  .  . ! Ser de — det er kunst , 
det er teater ! Og det er endda ikke det værste ! 
Nej , tvivlen , anfægtelserne , skaberveerne ! Her 
inde , ser de “ — han slog sig for sit brede bryst 
— „ her er det , kampen står ! “ 
Mulæslet betragtede med interesse denne 
sjælelige valplads . 
„ Og så har vi en presse , “ blev Årup ved , 
„ som systematisk går ud på at nedbryde alt , 
hvad der hedder kunst . Jeg tilstår , at jeg kun 
læser et par blade — men de andre falder mig 
jo af og til i hånden . Og hvem er det så , 
der kritiserer en ? En samling snottede hvalpe , 
der ikke kunne knappe deres bukser , den gang 
jeg debuterede ! Dem giver de lov at hudflette 
det bedste i en ! Dem lader man gang på 
gang rage det ned i snavset , som har kostet 
en måneders arbejde  .  .  . Ved de , hvad det 
er ? Det er sjælemord ! “ 
„ Har de set Årup i „ Elverhøj “ “ , sagde justitsråden . 
Han ville gerne gøre sit til at 
sprede skyerne . „ For der er han skam stor- 
artet . “ 

i den sidste halve snes år havde justitsråden 
kun en gang været i teatret . Og da 
havde han netop set „ Elverhøj “ . 
„ Ha ha , “ lo Årup , „ — „ Elverhøj “ !  .  .  . De 
er sgu god , når de taler om kunst ! Ved de , 
hvad jeg er i „ Elverhøj “ ? Jeg er skidt — jeg er 
forbryderisk ! Nej — „ Lear “ , det er mit livs 
bedrift ! “ 
„ Det må jeg også sige , “ begyndte mulæslet 
forekommende , „ det er noget , som  .  . 
Han standsede forskrækket . Thi skuespilleren 
var pludselig bleven højrød i hovedet , 
og hans krop rystedes af et latteranfald . 
„ Ha ha ha , “ brølede han , „ synes de om mig 
i „ Lear “ ? “ 
„ Ja , jeg ville bare bemærke “ , sagde mulæslet 
noget forvirret , „ at der har de dog , hr . Årup , 
ydet noget , som  .  .  . “ 
Årup lo endnu stærkere end før . 
„ Jeg har jo aldrig spillet den rolle ! “ kom 
det endelig fra ham . „ Jeg har jo aldrig spillet 
den , mand ! “ 
Også de andre lo . 
„ Ja , “ sagde mulæslet , „ så beder jeg skam 
undskylde . Men de sagde jo selv  .  .  . “ 
„ Han er noget kæfret , “ afbrød ridder Thorvald 
faderligt undskyldende . „ Vi havde jo været 
lidt ude sammen  .  .  . “ 

men Årup var bleven alvorlig . 
„ Nej , man skulle såmænd se at få sig en 
grønthandel . For der er ingen , der har mere 
interesse for , hvad man gør , end en gråspurv 
har for algebra  .  .  . Jeg sagde , Lear var mit 
livs bedrift , fordi jeg har levet den rolle . Jeg 
har hele figuren færdig — forstår de , menneske 
— den ligger indeni mig som ægget i 
hønen , og jeg ved , at ingen nulevende dansk 
skuespiller kan spille den som jeg . Men netop 
derfor kommer jeg aldrig op i den . Man under 
mig ikke den triumf ! “ 
„ Å hvad , “ sagde justitsråden , „ der må 
vel komme den dag , da direktionen kommer 
til fornuft . “ 
„ En teaterdirektion kommer aldrig til fornuft ! 
Her går jeg og ved med mig selv , jeg 
kan spille den — ved , den kunne blive det 
højeste , jeg har nået — og så får jeg ikke 
lov !  .  .  . Tænk dem , at man havde tvunget 
gamle Shakespeare til at beholde et af sine 
dramaer hele livet igennem hos sig selv — i 
sit eget indre  .  .  .  ! Er det ikke fosterfordrivelse ? 
Er det ikke nogle skabede knægte , 
der byder en kunstner sligt ? “ 
„ Anstøssen ! “ sagde globerg flegmatisk og 
hævede sit glas . Han havde i al hemmelighed 
indkrævet en ny forsyning til sig selv . 

„ Ja , det har de sågu’ ret i , gioberg , “ sagde 
justitsråden . „ Fanden med de teaterhistorier ! 
Er jeg endelig kommen ud en aften , så vil 
jeg da også have lov til at vifte med følehornene 
en lille smule “ . 
Men skuespilleren lod sig ikke sådan drive 
bort fra sit yndlingsemne . 
„ Så kan man alligevel aldrig bryde ud af 
det ! “ sagde han . „ Så elsker man alligevel den 
kunst , så man kunne give sit hjerteblod for 
den ! Sådan en fladlus er man nemlig !  .  .  . 
Der er nu min søn . Han har ikke arvet mit 
talent — han studerer sprog , har taget alle 
sine eksamener med bedste karakter — har 
fået guldmedaille af universitetet — ser de , 
han er tilfreds med sin tilværelse ! Talentet er 
en forbandelse — deter en medfødt sygdom  ! “ 
„ Så er det altid et held , at den ikke er 
mere udbredt , end den er , “ lo justitsråden . 
„ Det har de ret i , Tønning . Og smitte gør 
den heller ikke — i al fald ikke ved teatret . . . 
Nå , skidt med det hele — det kan jo ikke vare 
længere end livet . Skål , justitsråd ! det er 
dog dem , der har samlet os her i aften . De 
forstår dem ikke på komedie , men de forstår 
dem på god vin . Og det skal der også 
kultur til ! “ 
„ Anstøssen , “ sagde globerg igen . 

alle tømte deres glas . 
Justitsråden rejste sig . 
„ Ja , tak skal de have . Jeg kan sige om 
teatret , som en gammel herredsfoged i Jylland 
sagde , da der blev budt ham Kognak til tyve 
kroner flasken : „ Jeg forstår mig ikke på ’et , 
men jeg har for resten ikke noget imod ’et . . . “ 
Mulæslet havde imidlertid ladet det ene 
fossefald af alkohol efter det andet styrte ned 
over sit indre . Et par gange havde ridder 
Thorvald puffet formanende til ham , men det 
havde intet frugtet . Og nu rejste han sig og 
bøjede sig med usikker holdning frem mod 
globerg  : 
„ Jeg vil gerne tillade mig at udbringe en 
skål for den herre der . Han siger ikke meget , 
men det , der kommer over hans læber , er godt . 
I løbet af det sidste kvarter er der kommet 
en bajer og tre små gesvindte kognakker . Må 
jeg tillade mig at udtrykke min agtelse “ . 
Han hævede sit glas . Og med urokkelig 
sindsro tog globerg mod skålen og klinkede 
rundt . 
„ Jeg synes , de er så blufærdig overfor 
varerne , “ sagde justitsråden til ridder Thorvald . 
„ Jeg troede ellers ikke , at de var den 
mand , der spyttede i glasset . “ 

„ Justitsråden ved nok , at slavernes beruselse 
virker afskrækkende . “ 
„ Sludder ! Vinen bliver jo doven i glassene , 
når ikke man gør noget ved den . “ 
.  .  . Mulæslet var på ny oppe for at holde 
tale , og atter var globerg genstand for hans 
hyldest . Den tavse mand syntes helt at have 
vundet hans hjerte . Han modtog hans meget 
blomstrende venskabsforsikringer , på samme 
tid som han med en stenmejslet udholdenhed 
lod stedse mægtigere brådsøer skylle ind under 
overskægets brobue . 
Og jo mere mulæslet talte og jo redeligere 
globerg drak , des inderligere frydede sig justitsråden . 
Han sad og tørrede sveden af sin 
pande med et lommetørklæde , der var en hel 
symfoni af farver , mens hans mave vippede af 
velbehag som grønsvær over mosegrund . 
Henne ved et bord i hjørnet sad for sig selv 
to islandske studenter . De talte ivrigt sammen 
på deres hjemstavns mål og drak ublandet 
whisky . 
Mulæslet rejste sig og gik hen til dem . Hans 
blik hvilede strengt på dem . Derpå greb han 
først det ene og så det andet glas og tømte 
dem begge . 
Islænderne for op . Den største , en svær fyr 
med en tjavset hårmanke ned over et blegt . 


t i 
41 
stubbet fjæs , slog i bordet , så det dansede . 
Hans kammerat , der var lille og nobret i ansigtet , 
råbte paå politi og udsmidning . 
Men mulæslet skred med rolige om end noget 
vaklende skridt hen til forhørsdommeren bag 
skranken  : 
„ En flaske saga-whisky til de to herrer ! “ 
Islænderne blev lutter sol . De ville endelig 
have , at han skulle slå sig ned hos dem . Den 
store gik hen til justitsrådens selskab og bad , 
om de måtte låne ham . Lidt efter drak de 
dus alle tre . Den nobrede sad hele tiden med 
armen slynget om hans skulder , og den store 
forærede ham en lang , sort fortvivlet cigar 
uden dæksblad . Mulæslet nærmede sig med 
kæmpeskridt det fuldkommen åndssløve beruselsestrin 
 .  .  . 
Ved justitsrådens bord rådslog man om , 
hvor vidt man skulle fri ham ud af islændernes 
vold eller overlade ham til hans skæbne . Men 
ridder Thorvald forsikrede , at mulæslet , så 
erfaren han var , altid kunne redde sig hjem , 
hvor hård en tørn han så .havde været ude 
for . Og så besluttede man at bryde op og 
lade ham sidde kvær . 
Da man kom ud på gaden , tog justitsråden 
droske . Men inden man skiltes , måtte ridder 

Thorvald , på ny love , at han og mulæslet snart 
ville besøge ham . 
Globerg var allerede nede i vinstuen for ,svunden 
i al stilhed og uden at sige farvel . 
Han plejede af og til at gå ud for at trække 
frisk luft , og på et af disse togter blev han 
borte med det samme . Det kom af hans sjældne 
beskedenhed , forklarede Årup . Man mærkede 
aldrig , når han kom eller gik . 
.  .  . Årup og ridder Thorvald stod alene 
på kongens Nytorv . Sporvognene havde netop 
holdt op at køre . De fleste huse lå døde og 
mørke , kun fra kaféerne ulmede endnu lyset 
frem bag de nedrullede persienner  .  .  . Oppe 
på en trediesal var der bal . Ind imellem 
tonerne af en sitrende Vals hørtes høje , hujende 
latterudbrud . Det lød , som om et stort dyr 
var sluppet løs der oppe i lejligheden og brølede 
efter bytte . 
Årup hævede blikket mod den stjernetindrende 
himmel . 
„ Der faldt et stjerneskud , “ sagde han . „ Jeg 
stod netop og ønskede , at vi havde et glas øl . 
— går de med hjem til mig og taget et ? “ 
Ridder Thorvald undskyldte sig med , at han 
havde langt hjem . Men skuespilleren tilbød 
ham natteleje på dagligstuens chaiselongue . 
„ Jeg må en gang imellem have en nat som 

denne , “ sagde han . „ Det giver luft under 
vingerne . “ 
„ Ja , “ sagde ridder Thorvald , „ frisk luft må 
menneskene have . Det er vitterligt og lægevidenskabeligt 
slået fast “ . 
„ Dejlig himmel ! “ blev Årup ved . Hans øjne 
var blevne store og tungsindige . „ Sådan som 
nu stjernerne der oppe — sådan hænger idealerne 
over hovederne på os kunstnere , som 
gerne ville give det bedste . Man kan længe 
nok stå nedenunder og måbe — man når 
dem dog aldrig “ . 
„ Nej — idealer er noget bras , “ bemærkede 
ridder Thorvald . 
De gik ned ad store Kongensgade . Men efterhånden 
blev Årup veg . Hans knæ slappedes . 
Jo længere de kom frem , des værre blev det . 
Tilsidst var han lige ved at „ koge ærter “ . 
„ Man holder ikke mere til noget , “ sagde han . 
„ Man burde skydes . “ 
På et gadehjørne stod en betjent . Årup 
bød ham cigar . Han tog imod den med et 
bredt smil . 
„ Den herre er ikke rask , “ sagde ridder 
Thorvald i en tillidvækkende tone . 
„ Nej , vi kender det nok , “ lo betjenten . „ Hr . 
Årup har jo boet her i kvarteret så længe . “ 
.  .  . Omsider nåde de Årups gadedør . 

ridder Thorvald havde taget ham under armen 
og ville hjælpe ham opad trappen . Men Årup 
ville ikke tage mod nogen som helst bistand . 
Med stor behændighed klatrede han næsten 
på alle fire op på fjerde sal . 
Der rakte han ridder Thorvald en nøgle . 
„ Det selvlysende nøglehul , “ sagde han . 
Ridder Thorvald lukkede op . Begge to listede 
de sig gennem entréen ind i dagligstuen . Der 
brændte en natlampe , ved hvis skær ridder 
Thorvald så , at der stod øl fremme på bordet . 
„ Værs’god , “ sagde Årup . Selv tog han en 
flaske og tømte den i et drag . „ Værs’god . Tag 
selv øl . Der er sengklæder under chaiselonguen . 
— godnat ! “ 
Så gik han ind i soveværelset ved siden af . 
Lidt efter lod ridder Thorvald med velbehag 
sit legem vugges af chaiselonguens fjedre . 

næste dag , da ridder Thorvald vågnede , 
så han sig med vildsomme øjne om i de 
fremmede omgivelser . 
Først da han på væggen fik øje på skuespiller 
Årups portræt i olie , omkranset af visne 
lavrbær , følte han sig stedsikker . Han strakte 
sig med en velvillig gaben , satte sig halvt over 
ende og lo til billedet . 
Værelset , han lå i , var halvt dagligstue , 
halvt en Art pantteon . 
I hjørnet bag flygelet knejste ryges buste . 
På væggen hang Fru Heiberg , shawlsomslynget , 
æterisk drømmende sig ud i det blå fjerne . 
Omkring hende litograferede , raderede , fotograferede 
scene-berømtheder . Over skrivebordet 
Årup selv i bronce og rundt om på væggene 
kostymebilleder af ham . Desuden lavrbærkranse 
og visne buketter med signerede bånd , 

beundrer-fotografier med egenhændig svulst ,  nips og hæders-metal . 
„ Meget ordentligt selskab  ! “ tænkte ridder 
Thorvald . „ Godmorgen , mesdames et messieurs 
 ! “ 
Det var , som om væggenes navnkundigheder 
så stramt misbilligende ned på den morgenlumre , 
opdunstede fyr på chaiselonguen . I 
grunden skurrede han også en smule . Manchetskjorten , 
som han havde beholdt på fra 
aftenen forud , var snavset og krøllet og randedes 
oventil i halsen af en grågul uldtrøje . Håret 
var uredt , øjnene rødrandede , og hænderne , 
der lå sammenfoldede over dynen , havde et 
klæbrigt og sæbefjendsk udseende . 
Han fortsatte sin tankegang . 
„ Her ligger man sgu , som om man var 
dumpet ned i et skab med spiddede sommerfugle . 
Godt , at man ikke selv er udsat for 
nogensinde at blive hængt til Tørring på den 
måde  ! Mon ikke disse gamle piger og drenge 
også en gang skulle have holdt af et pålideligt 
bæger og et par røde læber , have gjort 
gæld og haft tømmermænd ? Gud , hvor de 
må have grint af sig selv i festudgave 
 ! “ 
På bordet ved siden af chaiselonguen stod 
der en kop iskold te og et par stykker smørrebrød . 

han tog et par mundfulde af brødet og 
slubrede teen i sig . Men det smagte ham ikke . 
Hans tunge og gane var ligesom overtrukne 
med et lag" af fedtet spiritus . 
To magre , kårede ben gled frem under 
dynen . Han rejste sig og begyndte at klæde 
sig på . 
På hans ur havde viserne standset deres 
gang . Men højt op ad formiddagen måtte det 
være . Fra en høj himmel faldt solens lys 
lunt og strålende ind i værelset . 
Han dyppede sit værkende hoved i et vandfad , 
som man havde stillet ind til ham på en 
stol . Og så lo han mod solen og gav sig til 
at nynne . 
Der måtte et vindue op  ! I dybe drag 
åndede han den friske formiddagsluft . På  . 
Tredie sal i huset lige overfor sad der en ung 
pige ved sin symaskine . Han nikkede over til 
hende , og det forekom ham , at hun lo . Så 
nikkedé han igen et par gange , og lidt efter 
kom der endnu et par unge piger frem i vinduet . 
Alle tre lo de over mod ham . 
Jo inderligere deres moro blev , des ivrigere 
hilste han . Skønt han endnu kun var iført 
bukser og skjorte , strakte han overkroppen 
helt ud ad vinduet . 

nede på gaden begyndte man at lægge 
mærke til ham . Der stod nogle børn og måbede 
op . En værtshusholder , der støttestrunk spyttede 
langspyt i døren til sin kælder , vendte sit 
flade , natteblege fjæs mod ham . Og ovre på 
fortovet havde en ung mand plantet sig . Han 
var bleg af forargelse . 
Ridder Thorvald fandt i sin lomme nogle 
småpenge og kastede dem i grams til børnene . 
Han smilede til den unge mand og slog ud med 
hånden . Og så lukkede han vinduet og gik 
tilbage i værelset . 
På en hylde fandt han cigarer og tændte . 
Og mens han klædte sig på , kiggede han i et 
par aviser , som man havde lagt ind til ham . 
Han nød de stærke pust af hovedstadens liv , 
som slog ham i møde fra spalterne . Hvor de 
blade dog var for en udmærket ting ! Det var , 
som om der hver morgen ved ens seng sad en 
god ven , fuldproppet af alverdens nyt , benådet 
med en smilende og kultiveret giftighed , 
rede til at tale , når det ønskedes . Og ridder 
Thorvald læste med lige stort behag spot over 
bedsteborgerlig højdyd og grådtung harme 
over den moderne literaturs forvorpenhed . 
Imidlertid viste der sig ikke et menneske . 
Det var , som om der ingen boede i lejligheden . 

og efterhånden blev ridder Thorvald ked 
af at vente . 
Han gik hen til sovekammerdøren og bankede 
på . Da ingen svarede , gik han ind . Men 
skuespilleren var der ikke , og hans seng var 
allerede redt . Han måtte altså være stået 
op for længe siden . 
„ Gud ved , hvem der sørger for frokosten ? “ 
Tænkte ridder Thorvald . 
Han gik hen til Årups billede , stod op på 
en stol og tog lavrbærkransen ned . Derpå 
pakkede han den sirligt ind i et stykke papir . 
På sit visitkort skrev han en hilsen og en bøn 
om , at den udmærkede skuespiller ville tage 
mod lavren som et udtryk for hans beundring . 
Begge dele lagde han på skrivebordet . 
„ Mon der virkelig ikke skulle være frokost 
udi det ganske landskab ? “ tænkte han og foretog 
en undersøgelsesrejse gennem spisestuen , 
køkkenet og øvrige udenomsbekvemmeligheder . 
Men der var ikke et menneske . 
Så gik han tilbage til dagligstuen , fandt i en 
krog en bajer og tømte den , stak et par cigarer 
til sig , gik ud i entréen og tog sit overtøj 
på . 
I det samme blev der udvendig fra stukket 
en nøgle i entrédørens lås . Døren åbnede 

sig , og foran ham stod den unge mand , som han 
kort i forvejen havde bemærket nede på fortovet . . 

de så begge et øjeblik stift på hinanden . 
Ridder Thorvald hævede velvillig spørgende 
sine øjenbryn i vejret . Den unge mand sænkede 
sine . Hans ansigt var fjendsk . 
„ Mit navn er Årup , “ sagde han . „ Cand . mag . 
Årup . “ 
„ Å — måske en søn af huset ? “ Ridder 
Thorvald var meget imødekommende . „ Ja , jeg 
er nu mere kommen tilløbende  .  .  . Jeg ville 
gerne have hilst på deres far  .  .  . “ 
„ Far er gået på prøve . “ 
„ Ja ja — må jeg så bede hilse . Og undskylde , 
at jeg ikke kan blive til dejeuneren . 
Mit navn er solfelt  .  .  . “ 
Han gik fløjtende ned ad trappen . 
„ Sikken et rart lille menneske , “ tænkte han . 
„ Han lignede et morgengnavent oksé-lårben 
uden marv . “ 
Og gennem trappegangens vindue kyssede 
han på fingeren op til de trende sypiger , der 
endnu så sig ud fra trediesalen lige overfor 
 .  .  . 
.  .  . Men inde i dagligstuen fandt kandidat 
Årup ridder Thorvalds kort . Forbitret rev 

han det itu og kastede stumperne i papirkurven . 
Og da han i det samme fik øje på de tre henrykt 
fnisende lillier i genbovinduet , lod han 
med et hidsigt smæld rullegardinet falde . 
Lavrbærkransen slængte han hen i et hjørne 
af værelset . 

efterat ridder Thorvald havde indtaget sin 
frokost på en kafé , begav han sig op i ministeriet . 

kontoret , hvor han var ansat , lå i en meget 
dunkel og afsides Vrå af bygningen . For at 
komme dertil måtte man færdes ad et indviklet 
filter af lange korridorer , fra hvis 
hvidtede vægge en klam og muggen luft slog 
ud , og af gamle , brede trapper med trin , der 
var slidt hule . 
For et århundrede siden havde kontoret 
vist nok været et nødvendigt hjul i statens 
store mølleværk . Men tiderne havde forandret 
sig , og de forretninger , der oprindelig havde 
hørt under det , var enten faldne bort af sig 
selv , eller de var blevne henlagte til andre afdelinger 
af administrationen . Ikke desto mindre 
havde ingen tænkt på at pille det fuldkommen 
overflødige hjul bort — og således blev det 

ved at snurre rundt med usvækket ihærdighed . 

tilsyneladende malede det også fremdeles 
mel i brede baner , og ofte beherskedes kontoret 
af en ihærdig og forpustet travlhed . Det var 
nemlig blevet gennemgangsled og omsvøbsdepartement 
for en mængde ret betydningsfulde 
anliggender . I og for sig blev de ganske vist 
afgjort af helt andre myndigheder . Men ikke 
desto mindre dvælede de længe nok i dette 
usalige kontor til ganske at udsuge dets arbejdsevnes 
marv . 
Hver dag indløb der skrivelser . 
Kontorchefen modtog dem og overgav dem 
til en assistent . Denne førte dem ind i en 
journal , forsynede dem med et numer og vedlagde 
en bunke ældeguide og meget snavsede 
akter , hvoraf fremgik , hvilken praksis der fra 
Griffenfelds tid til dato var bleven fulgt i slige 
sager . Derefter gik det hele til en fuldmægtig . 
Hans opgave var at skrive et koncept til en 
skrivelse , hvori man gentog det , der stod i den , 
man havde modtaget , og udbad sig et andet 
kontors behagelige mening om sagen . Hvorpå 
han gav skrivelsen , aktbunken og konceptet 
til kontorchefen . 
Nu havde denne embedsmand en stille time , 
som satte frugt i , at han skrev fuldmægtigens 

skrivelse om og desuden selv komponerede en 
ny til departementchefens private underretning . 
Departementchefen på sin side lod ikke en 
tøddel urygget af kontorchefens bearbejdelse 
men kulegravede den fra grunden af og forfattede 
dertil en note til sin undergivne . 
Således lutret blev konceptet leveret skriveren 
til renskrift , renskriften sendtes departementchefen 
til underskrift , og når dette var 
fuldbragt , vandrede den tilbage til kontorchefen . 
Atter gaves den i skriverens hænder , for at han 
kunne indføre den i en kopibog . 
Derpå tilkaldte kontorchefen en ny assistent , 
hvem det var betroet at stede skrivelsen 
til foreløbig hvile i en konvolut samt skrive 
adressen udenpå . Efter at have endt dette 
hverv gav assistenten den til et af budene , for 
at han skulle forsegle den . Og når den således 
omsider var sat i flyvefærdig stand , vandrede 
den til et andet bud , der skulle bringe 
den på posthuset eller ud i byen  .  .  . 
Denne jævne og vindskibelige behandlingsmåde 
gennemførtes dog ikke altid . Thi når 
sagen skønnedes at være særdeles magtpåliggende 
og derfor at kræve en særlig dybtgående 
overvejelse , kvaltes den gerne i al 
stilhed af departementchefen , der var meget 
gammel og som var en trofast hader af al rastløs 

forfløjenhed . Hos ham kunne den hvile i 
fred år efter år . Når så et af de andre 
kontorer , der havde et ord med i laget , i en 
skrivelse ytrede sin utålmodighed , så blev en 
sådan påmindelse samvittighedsfuldt numereret , 
indført i journalen og i vingestækket tilstand 
bisat imellem de gamle griffenfeldske akter . 
Ved hjælp af denne forretningsgang lykkedes 
det virkelig kontoret at sysselsætte et ret talrigt 
personale . Og det øvede for så vidt en 
opdragende indflydelse på de unge juridiske 
ærgerrigheder , som de igennem denne virksomhed 
lærte at se langt på livet — betragte det 
s 
ikke som et uroligt jagende Kaos men som et 
ordnet urværk , der gik efter bestemte , evig 
uforanderlige love , regulerede ved kancelliskrivelser , 
cirkulærer og gråhærdede forordninger . 

men ridder Thorvald var ganske uden forståelse 
af denne dets mission . Lige fra første 
færd havde han derfor taget sit parti . Han 
arbejdede ikke meget . Eller rettere : han arbejdede 
slet ikke . 
Når han kom — altid en lille time for sent 
— satte han sig på sin plads , stak hænderne 
i lommerne og gav sig til at se ud ad vinduet . 
Efter således en drøj times tid at have ladet 
sit sjæleliv bundfælde sig , følte han sig oplagt 

til at lade sig befrugte af Berlingske med samtlige 
tillæg , som imidlertid var bleven læst af 
det øvrige personale . Dette var en åndelig 
proces , som tog meget lang tid , og når den 
var endt , følte han sig træt . 
Han satte sig da tilbage i sin forrige stilling , 
lukkede øjnene halvt og følte en mild og sval 
søvnighed dale ned over sig . Og omverdenen 
var ikke til for ham — kun hørte han ligesom 
i fjerne og slørede drømme , hvorledes tårnuret 
på kirken lige overfor slog sine kvarterslag . 
Indtil klokken endelig var bleven så 
nær fire , at han med den gode samvittigheds 
fred i sindet kunne iføre sig sit overtøj og 
gå . 
Men hos hans foresatte faldt denne ligefremme 
arbejdsmåde ikke i god jord . Thi de 
behandlede alt , hvad der vedrørte kontoret , 
med tung og isnende alvor . Og de var vant 
til , at deres undergivne i det mindste gav sig 
udseende af at gøre det samme . 
.  .  . Da ridder Thorvald i dag indfandt sig , 
var klokken endog usædvanlig mange . 
Hans daglige sidemand , hr . Sommer , havde 
i løbet af den sidste halve time svælget i allehånde 
gisninger om , hvad grunden til denne 
lange forsinkelse vel kunne være — drøftelser , 
der blev særlig højrøstede , når chefen passerede 

assistenternes værelse . Sommer var en 
lille , blegfrossen fyr med tjavset overskæg og 
sure øjne . Han kom altid lidt før chefen og 
forlod kontoret lidt senere , og i hele kontortiden 
var han hidsigt optagen af sit arbejde . 
Når han endelig gik , var det med en knugende 
fornemmelse af muligvis at have glemt et eller 
andet eller at have begået en fejl , der kunne 
mindske den beundring , han mente at indgyde 
chefen . Ridder Thorvald var ham en stadig 
rindende kilde til ærgrelse . 
Og da han nu så ham træde ind ad døren , 
rettede han mod ham et blik , der svømmede 
af forargelse . 
„ Vi troede , at de var bleven syg , “ sagde han . 
Og i det samme kastede han sig med glubsk 
Iver over sit arbejde . 
„ Det var jeg også . Jeg døde af overanstrengelse 
i Morges klokken ni “ , sagde ridder 
Thorvald uforstyrreligt og gik hen på sin 
plads . 
Af harme farvedes hr . Sommers ansigt som 
en solopgang . 
.  .  . Lige overfor sad en ung , livsglad jurist 
med et bind af højesteretstidende . I de to år , 
han havde været i kontoret , havde han nu daglig 
dyrket denne læsning , hvoraf han udsøgte 
sig alle de pikante sager . Han kunne dem for 

længe siden udenad men læste dem stadig om 
og om igen . Således gjorde han stedse indtryk 
af at være dybt nedsænket i sin livsgerning . 

chefen kom ind i værelset . Den unge jurist 
ombyttede i en fart højesteretstidende med 
en bunke akter , der lå foran ham . Og hr . 
Sommer blev greben af et sandt travlhedsdelirium , 
der fik hans pen til at danse en spruttende 
krigsdans hen over papiret . 
Ridder Thorvald gabede og nikkede til chefen . 
Men denne var i dag i ualmindelig slet lune . 
Der var nogle akter blevne borte for ham . Det 
hændte næsten daglig , men i dette tilfælde var 
de savnede papirer af særdeles betydning . 
Kogende af spænding og forvirring havde han 
nu en halv time igennem faret om i kontoret 
og stået på hovedet i alle gamle tilstøvede 
bunker , til han var halvkvalt af støv og sindsbevægelse . 

under disse forhold øvede ridder Thorvalds 
sindige jovialitet en stærkt ophidsende virkning 
på ham . 
„ Vil de se ind til mig , hr . Solfelt ? “ sagde 
han truende . 
Han for ind i sit værelse . Ridder 'thorvald 
rejste sig fattet og gik bag efter . 
„ Jeg må bede dem møde mere præcis på 

kontoret “ , sagde hans chef , da de var på tomandshånd . 

„ Kommer jeg for sent ? “ sagde ridder Thorvald 
uskyldigt . „ Jeg har dog aldrig ondt ved 
at få tiden til at slå til her oppe . 
„ Det er mig , der afgør , hvor lang tid der er 
nødvendig og tilstrækkelig . “ 
„ Nødvendig og tilstrækkelig — de to ting 
falder altså sammen her efter ? “ 
Kontorchefen blussede . 
„ Jeg har ikke kaldt dem her ind for at diskutere 
med dem men for at tildele dem en 
tjenstlig advarsel . Og jeg vil ikke lægge skjul 
på , at hvis jeg ikke mærker en meget tydelig 
forandring i deres forhold , så må jeg anse 
det for min pligt at indberette deres adfærd 
til departementchefen “ . 
Ridder Thorvald smilede overbærende og 
bukkede meget sirligt . Hans blik havde imidlertid 
fæstnet sig ved en sort lædermappe , 
der lå på kontorchefens skrivebord . Han 
vidste , at den dårligt lønnede embedsmand i 
smug anvendte en del af kontortiden til private 
forretninger . Og de dertil hørende dokumenter 
gemtes netop i denne mappe , som han 
ellers plejede at stikke til side , når nogen af 
hans undergivne var inde hos ham . 

„ Jeg havde fået det indtryk , at man ikke 
tog det så nøje med kontortiden , “ sagde ridder 
Thorvald . „ Jeg troede , det var en slags 
tradition . “ 
Kontorchefen var bleven nervøs . Han forsøgte 
at stille sig således , at hans person 
skjulte mappen for ridder Thorvalds blik . 
„ Ja ja , “ sagde han tamt , „ det er jo nærmest 
for deres egen skyld . De forstår — man 
må jo overholde visse — visse grænser  .  .  . “ 
„ Jeg takker kontorchefen for deres omhu . 
Jeg troede virkelig , jeg arbejdede ganske i kontorets 
ånd “ . 
Han gik atter ud og indtog sin plads . Hr . 
Sommer skævede så langelig til ham . 
„ Det var en længere samtale , “ sagde han 
med besk nyfigenhed , 
„ Ja , vi slog en lille passiar af , “ sagde ridder 
Thorvald . „ Det var nærmest for at få tiden 
til at gå . “ 
Og vel tilfreds strakte han lemmerne fra 
sig , gabede , lagde hovedet tilbage og gav sig 
til at iagttage en flue , der kravlede hen under 
loftets røggrå flade . 
Hvid af ærgrelse bøjede hr . Sommer sig 
over sit arbejde . Og den unge , livsglade jurist , 
der af ytringsskiftet var bleven forstyrret i sin 

højesteretsglæde , kastede sig med fordoblet 
Iver over denne sin yndlingslæsning . 
Men inde fra kontorchefens værelse væltede 
der støvskyer frem , tætte og tunge som røghvirvler 
fra en dampskorsten . 

hos justitsråd Tonning var der samlet en 
mindre Kres til middag . 
Der var årupperne , fader og son , globerg , 
ridder Thorvald og mulæslet , hvilken sidste 
ved denne lejlighed indførtes i huset . Og så 
var der de to gamle tanter , både den 90-årige 
og hende , der altid fordybede sig i prins Ferdinand . 
Samt en fjern kusine af Fru Tønning , 
hendes mand , der var handelsgartner , og dette 
ægtepars datter , en lille askefarvet larve i hvidt 
bomuld og blegsot . 
„ Det er sgu ikke nogen at bede Årup sammen 
med , min pige , “ havde justitsråden sagt . 
„ Når han taler om teater , så snakker tante 
om Ferdinand og Madsen om pastinakker og 
gulerødder . Det bliver en farlig anstalt at få 
dem dresseret til at gå i trit . “ 
Men hans kone holdt på sit . Slægten turde 
ikke forbigås . 

så endte'deumed , at justitsråden gav efter 
mod at erholde et Kys . Så gammel 
han var , gjorde han stadig stormkur til sin 
kone , der med koket knibskhed satte ham på 
smalkost i retning af ægteskabelige kærtegn . 
Og [til en vis grad havde justitsrådens bekymringer 
vist sig ugrundede . Thi tante Line , 
der havde Årup til bords , havde ganske svigtet 
sin prins og i det sted givet til bedste en 
grundig udvikling af , hvad der var det egentlig 
mærkelige i Michael Wiehes kunst . 
Man var nået frem til kaffen , og de fleste 
af herrerne havde trukket sig tilbage til cigarerne 
i justitsrådens værelse , der var på 
størrelse med de bedre celler i en strafanstalt . 
Alle var i frakke undtagen mulæslet , der 
havde skrudet sig i kjole med meget lange og 
meget brede og meget højtidelige skøder . Han 
havde haft en smuk sukkes på et kunststykke , 
♦ 
der bestod i , at han tømte to glas Kognak på 
en gang , og som blev muligt ved , at han omdannede 
sin mund til en Art flodhesteflab med 
bredt hængende vige . Justitsråden søgte at 
gøre ham det efter , men det lykkedes ham stadig 
kun med det ene glas . Globerg , som med mørk 
energi kastede sig over forsøget , fik derimod 
det halve af dem begge . Men selv dette 

tat lammedes ved , at han øjeblikkelig sprudede 
drikken ud over sit skjortebryst . 
Nu var mulæslet imidlertid bleven træt . Og 
globerg var særdeles opfyldt af mad og drikke , 
hvilket bevidnedes af nogle fremfarende vindstød 
fra hans indre . I et sofahjørne smæltede 
deres sjæle sammen i nogle indadvendte minuters 
tavse siesta . 
Heller ikke de andre herrer var synderlig 
sprælske . 
Årup den ældre fordøjede under nogen 
mathed Michael Wiehe , og handelsgartneren 
søgte i langsomt dryppende sætninger at sætte 
hans søn ind i anvendelsen af blomstergødning . 
Men den unge Årup hørte ikke synderlig efter . 
Idelig søgte hans blik ind i dagligstuen , hvor 
ridder Thorvald havde slået sig ned og under 
adskillig kaffedrikning underholdt frøken 
estter . 
Justitsråden havde afført sig sin flip og 
sine manchetter . Når han var i nære venners 
Kres , befriede han sig gerne for disse prydelser . 
Efterhånden som festen skred frem , 
fulgte der undertiden mere efter : først støvlerne , 
der ombyttedes hied et par morgensko og , når 
sammenkomsten var særlig hjertelig , til sidst 
frakken . 
Inde i dagligstuen var stemningen noget livfuldere . 

Fru Tønning blussede som en højstammet 
rose , mens hendes små , blanke øjne 
skinnede af gæstfri Iver og af stolthed over 
middagen , der virkelig havde været god . Og 
vel var den 90-årige falden i søvn , men tante 
Line var bleven genforenet med prins Ferdinand 
og docerede ham for de to havebrugsdamer . 

henne ved vinduet , hvor estter sad ved sit 
sybord , havde ridder Thorvald fået anbragt 
sig på en taburet . Han havde under selve 
middagen været noget forstemt . Thi han havde 
gjort den opdagelse , at estter og den unge 
Årup var barndomsvenner og sagde du til 
hinanden . Og da estter havde haft kandidaten 
på den ene side og ridder Thorvald på den 
anden , havde den sidste måttet føle sig noget 
til overs . 
Nu var imidlertid kandidaten foreløbig ude 
af spillet , og ridder Thorvald var derfor bleven 
mere oprømt . 
Estter gjorde en bemærkning derom : 
„ Nu er de jo bleven helt menneskelig . Ved 
bordet sad de og så ud , som om de kunne 
spise små børn . “ 
„ Kære frøken — jeg beder virkelig meget 
undskylde  .  .  . “ Han følte sig noget forlegen . 

„ Å , jeg be’r , jeg er såmænd vant til sligt . 
Tage  .  .  . “ 
„ Tage — hvem er det ? “ 
I 
„ Tage — Tage Årup — han har det ogsåa 
med luner . Han kan gå hele dage og næsten 
ikke være til at have med at gøre . “ 
„ Frøkenen ser ham lidt ? Han kommer her 
ofte ? “ 
Ridder Thorvalds ansigtsmuskler strammedes . 

„ Ja — det gør han rigtignok . Han kom allerede 
til os ovre i Jylland — i sommerferien — 
min far og hans far har læst til juridisk 
eksamen sammen — det vil sige : Årup læste 
nok i grunden ikke , for han har jo alle sine 
dage villet til teatret  .  .  . Gud , jeg har såmænd 
været forlovet med Tage i fire år . “ 
Ridder Thorvald småblegnede : 
„ Hvordan — forlovet ? “ 
„ Ja — fra jeg var ti til jeg var fjorten . Han 
forærede mig en ring til 25 øre — det var 
mange penge efter hans forhold — og så et 
kagehjerte med Vers om hjerte og smerte . 
Men så blev han forelsket i en kunstberiderske , 
og så slog jeg naturligvis op  .  .  . 
De ser sådan på mig . “ 
„ Gør jeg ?  .  .  . Det ved jeg ikke af ? “ 
„ Jo , sandelig gør de så  .  .  . Nej , mandfolk 

er lunefulde — det er sagen ! Det er en stor 
uretfærdighed , at vi kvinder altid skal have 
ord for det  .  .  . Nu skal de svare mig ærligt 
på en ting . “ Hun bøjede sig ivrigt frem mod 
ham . „ Den aften , de første gang så mig — 
de husker nok : på Østergade — hvad tænkte 
de da ? “ 
„ Hvad jeg tænkte ? “ 
.„ Ja . — troede de ikke , jeg var en rigtig en ? “ 
„ Hvorfor skulle jeg tro det ? “ 
„ Jo — jeg lo . Jeg skulle vist bleven fornærmet . “ 

„ Det synes jeg oprigtig talt ikke . “ 
„ Jeg i grunden heller ikke . Men de ved , 
hvordan folk er . De gamle især . De vil helst , 
at man er lidt spids . De skulle vide , hvor 
svært det er for en ung pige at klare sig . Jeg 
går i en stadig skræk . “ 
„ De må da sagtens kunne afvæbne skumlere , 
frøken . Med deres øjne . “ 
„ Sikke noget . Lad nu være at være galant ! “ 
„ Jeg er aldrig galant . “ 
„ Nu kan man da tale med dem . Jeg troede , 
de var en af disse unge herrer , som altid 
kritiserer os damer og aldrig kan få os pæne 
nok . De har virkelig gået og set ud , som om 
de kunne være min onkel . “ 
Ridder Thorvald vidste ikke , hvor han skulle 

gøre af sine hænder . Han greb en tråd fra 
sybordet og snoede den om sine fingre . 
„ Tage Årup er nu alligevel anderledes , “ 
Blev estter ved . „ — de kender ham ikke ? “ 
„ Vi har kun truffet hinanden en enkelt gang . 
Ganske tilfældig . “ 
„ Se at komme lidt i lag med ham . Jeg 
ville så gerne have , at han skulle kende lidt 
flere . Det er så svært for ham med fa’eren . “ 
„ Hvordan svært ? “ 
I 
„ Å — kunstnere  .  .  . “ 
Hun tav . 
„ Hvad kunstnere ? “ sagde ridder Thorvald . 
„ Det er ikke sådan at forklare . De er jo 
ikke almindelige . Og Tage ligner nu mest sin 
mo’er . “ 
„ Hun var måske sådan — ikke helt af 
marcipan ? “ 
„ Å , hvor vil de hen ? Hun var altid ganske 
stille og sørgmodig . Hun havde så hvide 
hænder , som jeg aldrig har set hos nogen anden . 
Jeg tror ikke , hun gjorde noget for det — hun 
var så hvid i det hele taget . Og så hendes 
øjne — dem kunne man aldrig glemme . De 
var ikke særlig store . Det så snarere ud , som 
om hun kunne have grædt dem små  .  .  . Oprindelig 
var hun fransk — Årup havde truffet 
hende ved et badested . Hun var pianistinde 

— å , hun spillede så dejligt — men det lagde 
hun efterhånden helt på hylden . “ 
„ Han brød sig vel ikke stort om hende , 
manden ? “ 
„ Jo — skønt — man mærkede det jo ikke 
sådan . Man så dem næsten aldrig sammen . 
Men respekt havde han alligevel for hende  .  .  . “ 
.  .  . „ Estter er begyndt at sy kunstbroderi , “ 
Lød det i det samme fra hendes moder . „ Estter 
— vis tante Line din sofapude . “ 
Prins Ferdinand var sluppen op , og sofapuden 
måtte frem til afløsning . Estter rejste 
sig for at hente den . 
Ridder Thorvald søgte tilflugt i rygeværelset . 

her inde talte man om literatur . I Årups 
nærværelse behandledes fortrinsvis æstetiske 
emner . 
„ Jeg læser aldrig selv noget , “ sagde justitsråden . 
„ Så for mig må de såmænd skrive , 
hvad de vil . “ 
„ Literatur skal være skønhed , “ mente Årup . 
„ Ja , skønhed . Men det må da heller ikke 
være noget rent pigepatte . “ 
„ Nej , “ ytrede mulæslet . „ Noget livligt . “ 
„ Jeg læser kun digterværker , “ sagde Årup 
varmt . „ Poesien er dog til for at begejstre os . “ 

„ Og for at lære os noget om livet . “ Det var 
hans søn , der tog ordet . 
„ Der har vi ungdommens mening , “ sagde 
justitsråden . „ Den vil nok også have et ord 
med i laget . “ 
„ Ja , jeg mener “ — Tage greb hårdt om 
foden af et glas , der stod foran ham — , „ jeg 
mener , at kun den bog er slet , der forvansker 
livet for os . En bog , der stylter det op eller 
gør det vammelt og hyklerisk — eller også 
som tapper alt ærligt blod ud af det — den 
burde brændes . “ 
„ Det er meget sandt , “ bemærkede mulæslet . 
Ridder Thorvald fandt ikke smag i denne 
samtale . Han gad ikke drøfte noget , der kostede 
blot den ringeste åndsanspændelse . Derfor 
satte han sig stille ned og tændte sig en cigar . 
„ Man siger , at literaturen skal gøre livet 
lettere at leve for os , “ blev Tage ved . „ Det 
skal den også . Men den skal sandelig også 
lære os at se det i øjnene mandigt og uden 
frygt . Jeg synes , det er noget , vi har så ondt 
ved her i landet . “ 
„ Vi er gudskelov et folk , som har let ved at . 
Blive begejstret , “ sagde skuespilleren . 
„ Ja , er vi nu i grunden også det ? Vi kan 
råbe hurra , fjollet og ukritisk , når vi burdegræde 
blod . Men kommer der en gang imellem 

noget , som burde samle os og få os til at løfte 
i flok — noget , der burde tænde ild i vort øje 
og få os til at knejse — hvad så ? Så sidder 
vi med vort uendelige kritiske dummepetersmil 
og piller det alt sammen til trevler . Når 
ser man den offentlige mening rejse sig , ikke 
kunstig opagiteret , men stolt og roligt hævende 
sig ved sin egen kraft ? Nej , men ligge oglade 
sig fodre med de dovneste , de løseste , de mest 
overfladiske meninger — ligge og spærre for 
hver ærlig villie , for hver alvorlig bestræbelse 
— det kan publikum her til lands ! “ 
I sin Iver havde han givet sig til at gå med 
stormskridt op og ned ad gulvet . Og da han 
ikke så sig for , kom han til at snuble over 
ridder Thorvalds magelig fremstrakte ben . 
Denne rejste sig og sagde ironisk : 
„ Om forladelse ! Nu skal jeg straks flytte 
mig for den alvorlige bestræbelse . “ 
De andre lo . Men Tage blev hidsig . Cigaren , 
hvis røg han havde pustet fra sig i tætte 
flager , smed han og ilede ind i dagligstuen . 
„ Nå — hvornår monstro vi . nu får ham 
god igen ? “ sagde justitsråden . 
„ Deres søn er noget bitter , “ sagde ridder 
Thorvald til Årup . „ I sin livsanskuelse . “ 
„ Ja , han har det ikke efter mig . Jeg synes , 

livet kan være hundsk nok , uden at vi behøver 
at gøre det værre , end det er . “ 
„ Ja , det er såmænd vist nok , “ erklærede 
mulæslet . 
„ Ungdommen mangler frejdighed , “blev skuespilleren 
ved . „ Det er sagen . “ 
Justitsråden klappede ham på skulderen . 
„ Ja , det er nok den gamle stamme , der skal 
lægge humør til . De unge er der ikke megen 
luft i . “ 
Handelsgartneren havde ingenting sagt . Han 
var så småt falden i søvn i en lænestol . 
Cigaren , der hang slapt i mundvigen , var slukket 
og havde sendt en lavastrøm ned over hans 
vest . Ved lyden af Tages hastige skridt var 
han imidlertid vågnet . 
„ Han blev nok ked af det , “ sagde han . 
.  .  . Inde i dagligstuen havde Tage sat sig 
hen ved vinduet . Han så ned på gaden . 
Regnen silede i lange , glaslignende tråde , der 
spandtes mellem skyerne og jorden , og stenbroen 
glinsede i lygteskinnet . 
Estter kunne se , at han var forstemt , og 
søgte at få grunden at vide . Men Tage ville 
ikke rykke ud med den . 
„ Det nytter jo ikke , at jeg fortæller dig det , “ 
Sagde han . „ Du kan dog ikke gøre noget ved 
det . “ 

hun gik fra ham hen til de andre . Men om 
hendes mundvige stod der et underlig tvungent , 
dirrende smil . Tage blev ved at se ud ad vinduet . 

lidt efter kom de andre herrer ind . Mulæslet 
havde lovet at synge revysange ved 
klaveret . 
Men Tage gik 'hen til justitsråden for at 
sige farvel . Han var forstemt , sagde han , ville 
helst hjem . 
Det fik han imidlertid ikke lov til . Han 
skulle i al fald have lidt aftensmad først . 
Også faderen bad ham blive så længe . Thi 
han regnede ud , at det i så fald ville være 
lettere for ham selv at trække sig tilbage straks 
efter aftensmaden . 
„ Så går vi vel alle sammen ? “ sagde han . 
Tage lod sig overtale . Og mulæslet tog fat 
på revysangene . Den 90-årige vågnede og 
spurgte , hvad det var , han sang . Da man havde 
søgt at gøre hende det begribeligt , gav hun sig 
til at nikke med hovedet i en takt , som med 
fanatisk ihærdighed krydsede op mod musikens . 
Havebrugsdamerne var henrykte . Den lille 
askefarvede havde i to stive klokketimer udelukkende 
været sysselsat med at se familiealbummer . 
Nu lagde hun hovedet på siden 
og betragtede med rundøjet andagt mulæslet , 

som dryppede af sved og som hang i med en 
redelig udholdenhed . 
„ Det er så rart at få lidt køn musik , “ 
Sagde hendes moder . „ Jeg ville så gerne , Theodora 
skulle lære at spille , men hun har jo ikke 
de bedste gaver til det . Det er underligt nok , 
for hendes far spillede dog så kønt på violin , 
den gang vi var forlovede . “ 
Gartneren søgte at se mozartsk ud . 
Det lykkedes imidlertid ikke mulæslet at 
vække nogen synderlig opmærksomhed . Skuespiller 
Årup gabede tvende gange demonstrativt . 
Damerne talte om vejret . Og da mulæslet 
rejste sig fra klaveret , fik han ikke så 
meget som tak for sin hatte umag . 
Uden overflødig tale spiste man til aften . 
Der var skåret smørrebrød . Handelsgartneren 
raserede begge de to fremsatte fade for alt , 
hvad der var belagt med laks . 
.  .  . Så snart man havde spist , tog gæsterne 
afsked . Ridder Thorvald og mulæslet var de 
første , der gik ned ad trapperne . Det regnede 
stadig lige uendeligt , og da de kom ud på 
gaden , opdagede ridder Thorvald , at han havde 
glemt sin paraply . Atter gik han op ad trapperne 
for at hente den . 
Entrédøren ud til trappegangen stod på 
klem . Indenfor lød estters og Tages stemmer . 

. .jeg er vred på dig , Tage , “ sagde estter . 
„ Du har været rigtig krakilsk i aften . Du har 
da gjort dit til at ødelægge fornøjelsen for os 
andre . “ 
„ Jeg hader gøgl — og denne gøgler  .  .  . “ 
„ Hør nu — hvad har han i grunden gjort 
dig ? “ 
„ Har jeg ikke fortalt dig det ? “ 
„ Stakkels Tage — du Tager dig såmænd 
verden nær . Herregud — fordi han havde sovet 
på din fa’ers chaiselongue  .  .  . “ 
„ Du kender jo far ligeså godt , som jeg 
gør det . Du ved , hvad der er hans svage side . 
Han er lutter løse stemnihger — han giver sig 
hen , lader sig rive med  .  .  . Vorherre skal vide , 
at far lidt nok er bleven skuffet af mennesker , 
som han holdt af og stolede på , men 
hans tro på menneskene er lige ubegrænset 
for det . Det benytter sådan en knægt sig af . 
Bare han kan gøre nogle krumspring , som 
morer far — og så helst smigre for hans 
forfængelighed som kunstner  .  .  . “ 
„ Ja , ved du hvad — sådan er virkelig de 
fleste mennesker . Ved du så bestemt , om du 
selv er hærdet mod smiger ? “ 
„ Kan gerne være , jeg ikke er det . Der er 
for resten aldrig nogen , der frister mig med 
det . Jeg burde vist i det hele taget helst leve 

på en øde 0 ganske for mig selv . Så plagede 
jeg da ikke andre end de ville dyr , der muligvis 
strejfer om i urskovene . “ 
„ Hvor du er behagelig i aften ! Og det blot , 
fordi vi har bedt dig sammen med et menneske , 
som du ikke synes om ! “ 
„ Ja — du finder ham naturligvis uimodståelig ? “ 

„ Å — han morer mig . “ 
„ Ja , han lader til at behage familien . “ 
„ Du skulle sandelig nødig beklage dig ! Jeg 
tror ikke , du finder bedre venner , end du har 
her i huset . Både far og mor holder så 
meget af dig , det kan jeg forsikre dig for . Og 
jeg  .  .  “ 
Der kom nogen ud fra dagligstuen . Ridder 
Thorvald hørte ikke mere . Han havde ganske 
glemt , at han var kommen for at hente sin 
paraply , og listede sig sagte ned ad trapperne . 
Henne på stamkaféen — „ Paradiset “ — gik 
imidlertid mulæslet og ventede på ham . Tiden 
fordrev han med at spille billard med markøren . 
Men hans lille , trinde krop flyttede sig kun 
trægt , og kuglerne rullede dovent hen over det 
grønne klæde . 
Ved et af bordene sad en mager mand og 
spillede domino med sig selv . Foran ham stod 

der en snaps Kognak og en skål med hvidt 
sukker . Den magre nippede en gang imellem 
til kognakken , mens han knuste sukkeret 
mellem tænderne . Og hver gang glasset var 
tømt , blev det fyldt på ny . 
Mulæslet havde gået og skævet til ham . 
Og til sidst nærmede han sig . 
Om han ikke spillede billard ? Å , det var 
så lidt , så lidt — han havde altid ti tommelfingre , 
så snart han fik en kø i hånden . 
Ja , ja , mulæslet ville ikke trænge på . Det 
havde jo også sine meget underholdende sider 
sådan at sidde ganske stille hen åsyn til 
åsyn med en lille føjelig Kognak . 
Alligevel gik den magre lidt efter i skjorteærmer 
og stødte . Sveden perlede "på hans 
pande som morgendug på Enge , og hans ryg 
krummede sig af spænding . 
Ved skænken stod en serafisk opvarter med 
polkahår og sorte negle og polyper i næsen . 
Han var falden i slummer med pegefingeren i 
det ene næsebor . 
Han blev vækket ved , at ridder Thorvald 
trådte ind og i en brysk tone bestilte øl . 
Ridder Thorvald var våd og forstemt . 
Han stod lidt og så på spillet . Men 
pludselig , som når et lys tændes , tik hans 

øjne liv . Han greb en kø og spurgte , om han 
måtte være med . 
Den magre herre forestillede sig som 
hr . Knaus , rejsende i tjære . Hvorpå han bestilte 
varme toddyer . 
„ Mit navn er baron solfelt , “ sagde ridder 
Thorvald . — serafen knistrede som en forkølet 
kat . — „ Og det er min ven doktor Søren 
svabel , specialist i kronisk alkoholisme . “ 
.  .  . Man spillede ikke om noget , thi det var 
så et helligt princip hos hr . Knaus . Men 
alligevel udviklede ridder Thorvald og mulæslet 
en stadig stigende færdighed . I begyndelsen 
havde hr . Knaus dog vundet enkelte 
partier . Men eftersom aftenen skred frem , 
blev han et mere og mere hjælpeløst offer for 
de to venners drevenhed . 
„ De har uheld i aften , “ sagde mulæslet . 
„ Jeg kan ikke forstå det , hr . Doktor , “ erklærede 
hr . Knaus . „ Baronen der har sådan 
et lille eget tag — det er snart ikke til at stå 
for . “ 
For sin fornøjelses skyld havde mulæslet 
ført et lille regnskab over , hvor meget hr . Knaus 
ville have tabt , hvis man havde spillet om 
penge . Som et lille vederlag for den sum , han 
således sparede , blev hr . Knaus ved at indkræve 

varme toddyer . Og ind imellem øl , der virkede 
som kold douche ovenpå varmt bad . 
Efterhånden blev han klækkelig drukken . 
Han glødede som en fyrværkerisol og lugtede 
som tykmælk . Mulæslets øjne var så småt 
begyndt at svømme . Men ridder Thorvald 
knejste uanfægtet og olympisk . 
Tilsidst foreslog mulæslet , at man for at give 
hr . Knaus oprejsning skulle spille fem partier 
med en indsats af to kroner i hvert . Hr . Knaus 
vandt det ene og tabte de fire — to til hver af 
vennerne . 
Så gav man sig til at drikke kaffe . Hr . Knaus 
var fremdeles giveren . Han stod op i sofaen og 
holdt tale  : 
„ Fanden danse i de næringsdrivende , “ sagde 
han  .  .  . „ Skål , mine højvelbårne herrer , skål , 
højstærede ekscellence — det er mig en fornøjelse 
at have truffet dem — det er mig en 
sand fornøjelse  .  .  . “ 
Mulæslet steg op i sofaen ved siden af ham . 
„ Vi to må drikke dus , “ sagde han . „ Skål , 
du gamle tjæretønde ! “ 
Hr . Knaus så på ham med tavs ømhed og 
kyssede ham lige midt på munden . Derpå 
gled han ganske læmpelig ! ned i sofaen , lagde 
benene op , gabede og ville lægge sig til at sove . 

men ridder Thorvald tog ham i frakkekraven 
og rystede ham dygtigt . 
„ Det er bedst , vi kommer hjem , “ sagde han 
i en myndig tone . 
Serafen kom med regningen . Hr . Knaus’ 
højre gjorde en håbløs bevægelse hen imod 
hans bukselomme . Men inden den nåde så 
langt , var dens kræfter udtømte , og den faldt 
slapt ned . 
„ Vil de selv tage ? “ sagde han . „ Tag for satan ! “ 
Ridder Thorvald stak sin hånd ned i hans 
lomme . Der var først en tøjprøve , et jernbanekort , 
en skråtobaksdåse , et medlemskort 
fra en forening til fremme af unge mænds 
moral og en prisfortegnelse fra en cigarforretning 
i Gothersgade . Og til sidst kom portemonnæen 
for dagen . Dens ejer så til med stive , 
slørede øjne . 
Ridder Thorvald betalte serafen , gav drikkepenge , 
tog selv sine lovligt vundne fire kroner 
og gav mulæslet to , idet han trak de to af 
hr . Knaus vundne fra hans part . Så tog han 
endnu en tokrone , svøbte den i papir og lagde 
den i hr . Knaus’ overfrakkelomme . 
„ Til æsken , “ sagde han . „ Tag ham , Jensen ! “ 
Med et kanonisk udtryk i ansigtet og med 
en færdighed , der vidnede om høj øvelse , tog 

serafen hr . Knaus i kraven og baksede ham ud 
ad døren  .  .  . 
.  .  . Lidt efter gik de to venner sammen ned 
ad gaden . 
„ Mulæsel , “ sagde ridder Thorvald , „ ved du , 
hvad vi to skulle ? Vi skulle trækkes udenfor 
byen og slås ned og sælges til en kunstgødningsfabrik . “ 

„ Sludder , ridder ! “ gabede mulæslet , der knap 
kunne stå på benene , „ lad nu være at være 
kirkehistorisk  ! “ 
Men ridder Thorvald så op mod himlen , 
der var ren og dyb og stjernetindrende . Gadens 
huse lå døde og mørke . De lignede store , tilspigrede 
pakkasser , der er stuvede sammen for 
næste dag at skulle flyttes bort . Der var over 
byen de få øjeblikkes fuldkomne stilhed , som 
af og til indtræder i en københavnsk nattetime . 
„ Jeg ville ønske , at der blot var et menneske , 
som ville savne mig , når jeg en gang 
kreperer , “ sagde ridder Thorvald , og hans 
stemme klang blødt . 
Men denne gang hørte mulæslet det slet ikke . 
Han gabede med et lidenskabeligt vilddyrs- 
brøl . 

Tage Årup knirkede med korte , rastløse 
skridt op og ned ad gulvet . Hænderne holdt 
han foldede på ryggen , og hovedet var bøjet 
på skrå frem efter , sådan som han gerne 
gjorde det , når han satte sig i forsvarsstand 
for sine meninger . 
I en lænestol sad hans fader . Han havde 
bredet et rejsetæppe over sine knæ , og trods 
den stærke varme i værelset så han ud , som 
om han frøs . 
Det gjorde han i grunden også . Thi man 
var ved at drøfte pengesager . Og alt herhen 
hørende gød stedse kulde i hans årer , så ofte 
det kom på bane . 
Det skarpe og redelige formiddagslys var 
ikke gunstigt for hans ydre . Hans fyldige ansigt 
hang i små folder og poser , udspændt 
under hans øjne og kindben , i formen mindende 
om spiselige svalereder . Og gennem hans 

hovedhår skinnede issen frem som jordsmonnet 
under en sandet agers magre grøde . 
„ Det er altså den gamle historie , “ sagde 
Tage og standsede sin gang . „ Jeg må opTage 
lån ! “ 
„ Ja — jeg svarer til det , min dreng , “ sagde 
Årup den gamle . „ Du ved , jeg selv kan så 
dårligt med den slags . Vi kan vel gøre en 
tremåneders veksel som sædvanlig . Til 
sommer tager jeg på tournée , ved du . Det 
bliver vestkysten — der har jeg aldrig været 
før — det må give kasse  .  .  . “ 
„ Tournée — å gud hjælpe os ! “ 
„ Ja ja “ — Årup følte sig krænket — „ endnu 
er der vel enkelte , der bryder sig om at se mig . 
Men du er måske bange for dine penge ? “ 
„ Å , far — du ved jo godt , at det slet ikke 
er det ! Men på skolen lægger man mærke til 
de mange lån . Jeg har jo ingen venner til at 
gå i kavtion for mig — jeg må gå til dem 
af mine kolleger , der er mig en smule venlig 
stemt . Men at de skulle tie stille med det — 
det ville være for meget forlangt af dem . Og 
det skulle såmænd ikke undre mig , om hele 
lærerpersonalet var optaget af at regne ud , 
hvad jeg kan bruge alle de mange penge til . 
Jeg er jo tilsyneladende ordentlig og ædruelig 
 .  .  . “ 
O 

„ Ja , det er du , min dreng , det er du , “ sagde 
Årup ømt . „ Jeg har aldrig haft andet end 
glæde af dig . “ 
„ Nå — ja — men hvad må de så tro ? 
Må de ikke gå ud fra , at jeg er hengiven til 
hemmelige laster — at jeg går om og pimper i 
stilhed — eller spiller hasard — eller  .  .  . “ 
„ Ha ha ha — du hemmelige laster ! “ udbrast 
Årup , og der var en let klang af overlegenhed 
i hans stemme . „ Nej , det tror jeg sandelig 
ikke , nogen finder på . “ 
„ Ja , hvad ellers ? Jeg har jo min gode gage 
ved skolen — det er mere end nok til , at jeg 
kan leve af den . Og du — med den stilling , 
du har ved teatret  .  .  . “ 
Faderen holdt sin højre op for øjnene og 
tittede mellem de udspilede fingre med skælmsk 
undseelse hen på sin søn . Tage blev ved : 
„ Hør nu , far ! det er mig selvfølgelig i og 
for sig ganske ligegyldigt , hvad folk finder på 
at tænke eller mene om mig . Men dette bestandige 
låneri kan let skade min stilling ved 
skolen . Bestyreren vil få den opfattelse , at 
der på en eller anden måde er noget råddent 
ved mine forhold  .  .  . “ 
„ Du ved , det bliver sidste gang , Tage . Bestemt 
sidste gang ! “ 
„ Ja , kunne jeg bare stole på det ! Men det 

har du sagt før  .  .  . Må jeg sige dig en ting , 
fa’er ? Du må ikke blive vred , men — tror 
du ikke , du kunne indrette dig på en lidt 
anden måde — i det hele taget ? “ 
„ Ingen moralprækener til din far , Tage ! “ 
„ Moral ! Nej , det kunne virkelig aldrig falde 
mig ind . Men dit helbred — tænk på det ! 
Du må huske på “ — Tage lagde hænderne 
på hans skuldre og så ham ind i øjnene — 
„ at du dog ikke altid bliver ved at være lige 
ung “ . 
„ Det behøver min hr . Søn aldeles ikke at 
minde mig om . Skulle jeg glemme min alder , 
så behøver jeg jo blot at se på dig , din lange 
rækel . Derimod er der måske en ting , du 
ikke rigtig forstår , Tage . Det er , at jeg er 
kunstner . For fanden — jeg trænger til stemning ! 
Jeg må se mennesker om mig — høre 
latter , føle mig glad  ! Tror du måske , man 
bliver inspireret af at sidde hjemme og spise 
vandgrød og klipfisk ? Nej , leve livet , leve 
livet — det er det første , ser du ! “ 
„ Det kan jo leves på forskellig måde . Mere 
eller mindre rigt “ . 
„ Jeg er meget tilfreds , “ lo Årup , „ — bare 
jeg har penge nok . Men du sidder og bliver 
så tør som en latinsk grammatik “ . 

„ Jeg bliver sådan , som det nu passer sig 
for mig . “ 
„ Og det kalder du ungdom ! Ja ja — du derom 
 ! Men hør — nu må du gøre det for mig , 
vi har talt om . Og så skal jeg aldrig bede dig 
om det mere  .  .  . Lover du mig det så ? “ 
„ Ja . Jeg lover dig det “ . 
Årup smilte . Han slog rejsetæppet til side 
og stod op af lænestolen . Så gav han sig til 
at fløjte og gik hen mod døren . 
„ Skal du ud , far ? “ spurgte Tage . 
„ Ja , jeg går et lille svip . Der er jo ingen 
prøve i dag “ . 
.  .  . Tage kendte faderens små „ Svip “ . Foreløbig 
gik de til kaféen , hvor han ærgrede sig 
over dagens blade . Senere restaurations-middag 
med nogle gode venner , som altid så vidunderlig 
belejlig dukkede op på hans vej netop på 
de dage , da han ikke havde teatertjeneste . Og 
derefter andre udløbere af det lille svip til et 
godt stykke frem på natten  .  .  . 
Tage hørte ham nynne ude i entréen , mens 
han trak overtøjet på . Lidt efter stod han 
ved vinduet og så ham gå ned ad gaden . 
Solen spillede muntert i hans høje , blankt afstrøgne 
silkehat . Overfrakken stod åben , og i 
hånden svang han en sølvknappet stok . Selv 
om alderen havde begyndt at mærke ham — 

statelig var han ligefuldt .  ,han rankede sig og 
knejste , spænstig som en tyveårig . 
Kunstner ! Kunstner !  .  .  . Et voksent barn , 
der leger med guldstykker uden at tænke over 
deres værd — en mand , hvis lykke er uden 
snæverhed ! Alt tog denne lykke i sin tjeneste — 
selv de krænkelser og tilsidesættelser , han så 
tidt var eller troede at være genstand for , forvandledes 
i hans sind til held . De gav hans 
liv den fornødne skygge og afveksling — de 
frelste det fra en alt for stor fladhed og almindelighed . 
Og i virkeligheden var det kun i 
særlig mismodige øjeblikke , at de gik ham nær 
til hjerte  .  .  . 
.  .  . Denne fader ! For Tage var han på en 
gang et skær af fest og en bitter tynge . 
Bitterheden mod ham sad i hans sind fra 
barndommen . 
Foran sig så han moderen med de svage , 
hvide hænder . Så hjælpeløse , de var , disse 
hænder , når det gjaldt om at tage praktisk fat 
— og så kunne de dog knytte sig så kækt , 
når hun forfægtede noget af det , der var hende 
dyrebart  .  .  . Han huskede , hvordan de havde 
siddet sammen i mørkningen , hun og han . 
Faderen var gået — på teatret eller på kaféen 
— og så havde de to det ganske verdensfjernt 
for sig selv . Henne ved klaveret tog de 

plads , hun på klaverstolen , han sammenkrøben 
på en skammel , med hovedet lænet op mod 
hendes knæ . Og mens de hvide hænder gled 
frem og tilbage over tasterne , sang hun for sin 
dreng med sin lille trætte stemme alt mellem 
hinanden  : stumper af operamelodier og børnesange , 
fædrelandssange og lystige melodier  . . . . 
Men undertiden var det , som glemte hun , at 
han sad der . Og så sang hun på sit eget 
sprog tungsindige folkeviser med ensformige 
rytmer og omkvæd , der stadig gentoges . 
Il n’a nul mal , qui n’a le mal d’amour  .  .  . 
Ak ! denne lille trætte stemme ! Den lød med 
skinger klang af bristet glas . Og heller ikke 
formåede hendes hænder mere at tvinge stærke , 
sejrfyldte toner frem af klaveret . Hendes 
kunstneriske evne var bleven spinkel og spæd 
— randt i tynde , tåreklare dråber som en 
kilde , hvis løb hæmmes af stene  .  .  . 
.  .  . Fra sin barndoms første år kunne Tage 
huske , hvordan hun lyttende kunne standse i 
sangen , så snart der hørtes skridt på trappen . 
Men eftersom tiden gik , lyttede hun oftere og 
oftere forgæves . Til sidst opgav hun det helt . . . 
Så kunne det hænde , at hun blev træt af 
at synge og sad ganske stille med hovedet 
lænet mod nodestolens yderste kant . Lidt efter 

lidt bøjedes da drengens hoved ned mod 
brystet , og hans legem slappedes  .  .  . 
Indtil moderen vækkede ham ved at lave 
„ Tordenbulder “ på klaveret . Og mens de 
lo af fuld Hals , han højt og skingrende , hun 
med en lidt smertelig krampagtighed , tog hun 
ham op til sig og bar ham ind til sengen  .  .  . 
Når faderen var hjemme , rørte hun aldrig 
klaveret . Han bad hende heller aldrig om det . . . 
Trættere og spinklere blev i årenes løb 
den lille stemme . Og den tid kom , da Tage 
blev alene i mørkningen , alene altid . 
Så sad han og drømte de romaner om igen , 
han havde læst . Mest om frygtelig tapre og 
ubegrænset ædle riddere , der havde fuldt op 
af mælkehvide hingste og i hvis højenloftssale 
der gik stille , blege kvinder om . Han drømte 
så længe , til han syntes , at der stirrede øjne 
frem fra alle værelsets kroge . Men mørkningstimerne 
var ikke så lange mere . De blev afbrudt 
ved , at husbestyrerinden kom ind og 
tændte lys , for at han kunne komme til at læse 
på sine lektier . 
Faderen så han nu kun ved middagsbordet . 
Undertiden ikke en gang det . 
Hans opdragelse var helt og holdent lagt i 
husbestyrerindens hånd . Det var et stort og 
groft kvindemenneske med teglstensrode kinder 

og hvidt forklæde . Det var hendes eneste lyst 
at lave mad . Hendes lammekoteletter , buddinger 
og postejer var , som faderen sagde , rene 
lyriske digte . 
Mellem de to var der for øvrigt lige fra den 
første dag en stærkt bevæbnet neutralitet . Hun 
benævnte ham aldrig andet end „ han “ . 
„ Han kom sent hjem i nat , “ kunne hun sige 
til Tage . „ Det er da også en farlig re’lighed , 
han får snart aldrig sovet uden om dagen . Pas 
du på , at du ikke går hen og bliver ligedan , 
når du bliver stor . Men det forstår sig : du 
lærer jo endda noget . Du behøver vel ikke at 
blive komediantspiller for at få det , du kan 
spise “ . 
En dag — faderen var stået ualmindelig 
sent op — var det , som om et uvejr stod over 
huset . Alle døre smækkedes hårdt i . Den 
teglstensrode farve var vegen fra husbestyrerindens 
kinder , og faderen var stum som  . et 
højfjæld . 
Op ad dagen havde de en samtale inde i 
faderens arbejdsværelse . De var meget højrøstede . 
Især hun . 
Siden kom hun ind til Tage for at sige farvel . 
Hun trykkede sin store , fugtige mund mod 
hans små barnelæber , og nogle store , klare 
tårer faldt på hans hånd . Al denne varme 

væde gjorde ham så blød om hjertet . Han 
slyngede armen om hendes Hals og brast i 
gråd . 
Næste dag rykkede der en pige ind , som 
skulle erstatte husbestyrerinden . Om dagen 
så hun altid ud , som om hun sov , og hendes 
pandehår var stærkt kruset og lugtede ofte 
brændt . Tage kunne ikke lide hende . 
.  .  . Så gled hans barndoms dage , alle ens , 
alle grå . Kun om sommeren var der nogen 
afveksling . Så blev han sendt over til amtsforvalteren 
i den lille jyske by . Han huskede 
endnu tydeligt , hvor morsomt det hele der 
havde forekommet ham . Han havde boet i et 
lille hus , som man kunne gå lige ind i uden 
at ringe på , og man spiste til middag klokken 
et , og om eftermiddagen fik man et stort stykke 
sigtebrød med sirup . Og så talte de fleste 
mennesker i byen på sådan en snurrig måde . 
Han havde lidt ondt ved at forstå deres sprog . 
Ellers drev han det meste af dagen om nede 
ved havnen i selskab med estter . Undertiden 
trak de strømper og støvler af og vadede ud i 
vandet , men det måtte der ingen vide . 
En gang havde han været for langt ude og 
var bleven våd til midt på livet . Så vendte 
estter ryggen til og sad i en halv time og så 
ud over vandet , mens bukserne hang til tørre 

på en busk og deres ejermand sad skjult bag 
ved og ventede på , at sporene af hans mis . 
Gerning skulle udslettes . 
Estter var det dejligste , han nogensinde 
havde set . Når han blev voksen , ville han 
gå i en fremmed krigsmagts tjeneste , vinde 
et slag og gøre hende til generalinde . Hver 
gang , ferien var forbi og de måtte -skilles , 
græd de begge to over alle bredder . 
Kun en gang var der en alvorlig kurre på 
tråden mellem dem . Da havde han fremstillet 
Pompejis undergang ved at begrave en æske 
huse med tilhørende træer og mennesker i 
sandet ved strandkanten . Senere var det ham 
umuligt at finde stedet . Og estter , til hvis 
kæreste legetøj den begravne by hørte , gik i 
flere dage om og var bleg af vrede  .  .  . 
. I . Som årene gik , rodfæstedes hans kritik 
overfor faderen . Og han blev greben af en 
trodsig trang til at forme sine sædvaner og sin 
personlighed i den størst mulige modsætning 
til hans . Han skyede at give sig hen i sine 
stemninger , blev ordknap og indesluttet . Af 
naturen var hans legem svagt , hans vækst 
spinkel . Men han hærdede og styrkede sig ved 
legemsøvelser , så hans muskler spændtes og 
hans sener strammedes . Han kastede sig med 
higende Iver over sit arbejde og tog sine 

eksamener med udmærket udfald . Allerede 
som student havde han fået universitetets 
guldmedaille , og man begyndte i videnskabelige 
krese at lægge mærke til ham . 
Samtidig hermed opdagede skuespiller Årup 
så småt , at han havde en søn . Lidt efter lidt 
begyndte han at nærme sig ham . Når han var 
på teatret eller sammen med sine venner , 
var han fyr og flamme over de udmærkede 
eksamener og guldmedaillen . Man måtte uvilkårlig 
få det indtryk , at det kun ved hans 
ihærdige og altid vågne omhu var lykkedes 
at bringe sønnen så vidt . 
Også var der øjeblikke , hvor Tage kunne 
føle en stormende længsel efter at komme sin 
fader nær , se helt ind i ham og forstå . Og 
da kunne faderen med sit store , uforknytte 
barne-livsmod virke på ham som en glæde . 
Men atter kom barndomsminderne frem , 
blege og alvorlige . De stillede sig afværgende 
op foran ham , hver gang han var på nippet 
til at række hånden frem . Og så faldt den 
atter slapt ned  .  .  . 
Tage satte sig til sine bøger . 
Men tankerne kresede langt udenfor denne 
hans daglige verden . Han blev greben af lyst 
til for en gangs skyld selv at komme ud . Se 

mennesker , tale , le — fylde lungerne med den 
friske , nybårne forårsluft . 
Tilsidst kunne han ikke mere modstå . Han 
lagde arbejdet til side og tog sit overtøj på . 
Men da han kom ned på gaden , vidste han 
ikke , hvad han i grunden skulle der . Det 
kunne være hyggeligt for en gangs skyld at 
spise til middag ude sammen med et par gode 
venner . Men sandt at sige var der i den ganske 
stad ingen , som han kendte nøje nok til , at 
han kunne foreslå ham noget sådant . 
Han smilte så småt ved sig selv over sit 
forhastede og uoverlagte udslag af livsgrådighed . 
Og efter at han en halv times tid havde 
flakket medløst om , bestemte han sig til at gå 
op på forårsudstillingen . 
Der var ikke mange mennesker deroppe  . . . 
Et par unge , smalskuldrede , flagrekappede , bulehattede 
mænd af malerisk udseende  .  .  . En 
del provinsielle tilrejsende med en stærk latter 
og meget affejende domme , som udtaltes højrøstet , 
mens' de dem ledsagende københavnske 
slægtninge søgte at gøre sig så fraværende som 
muligt  .  .  . Endelig forskellige damer af alle 
blomstringstrin , jævnt fordelt i de røde sofaer 
og i konditoriet , hvor de skejede ud i kager 
og lemonade . 
Ved tombolaen sad damen bøjet over et 

håndarbejde og småsov . Tage tog et par 
numre , blev ivrig , tog flere , tabte stadig . Han 
syntes , damen smilte medlidende . 
Ind gennem salene . Det gjorde ham godt at 
gå mellem alle disse billeder . Det syntes ham , 
at de halvt om halvt var hans skæbnefæller : 
hvert af dem forekom ham som en sjæl , der 
var ene . । 
der var store , åbne , dristige sjæle , berusede 
i farver , rige på skønhed , og andre , som var 
blege og tilbagetrukne . Og nogle vare sære og 
kantede , ligesom stred og stammede sig frem 
gennem tegningens linier og farvernes sammenstillinger , 
mens der også var dem , som 
med buldrende påtrængenhed strakte hænderne 
ud efter beskuerens frakkeknaphul . Men en 
stor del bare eftersnakkede ganske mageligt , 
hvad andre havde sagt før dem . De syntes 
malede af avlsforvaltere og fremstillede guds 
grønne jord som en samling tåbelige salatbede . 

og med dem hyggede folk sig bedst . 
Tage havde gået næsten hele udstillingen 
igennem . Da var det , han traf ridder Thorvald . 

inde i en af de inderste sale sad han ganske 
stille på en stol . Det så ud , som om han var 
dybt hensunken i et stort lærred med noget 

trægrønt og søblåt . Men hans blik var ganske 
fraværende . 
Tage hilste . Og pludselig fik han lyst til at 
indlade sig med ham . Med en Art galgenhumor 
sagde han til sig selv , at her var måske 
manden , han kunne slå sig sammen med . 
Han gik hen til ham . 
„ Goddag , hr . Solfelt . De studerer malerier “ . 
Ridder Thorvald kastede et forskende blik 
på hans ansigt . Men der var idet velvilje at 
skue . 
* 
„ Ja , jeg fordyber mig i de bildende kunster . 
Sikke noget petersillie  ! “ 
„ De fik vist et underligt indtryk af mig , 
sidst vi var sammen . Jeg var ikke oplagt den 
dag “ . 
„ Nej , de var , om jeg så må sige , noget ru 
i kanten . “ 
„ Jeg ved det godt selv . Derfor er jeg også 
glad ved , at jeg træffer dem her . Så kan de 
måske dog lære mig at kende fra en anden 
side “ . 
( „ Hykler ! “ sagde han til sig selv ) . 
De fulgtes gennem sideværelserne , standsede 
hist og her foran et billede . Ridder Thorvald 
havde hovedpine , sagde han — formedelst 
syndernes mangefold . 

da de kom ud på gaden , foreslog Tage , at 
de skulle gå sammen ind på en kafé . 
Ridder Thorvald så på ham . Lidt mistænksomt . 

„ Ja , “ sagde han , „ et sted skal man jo sjaske 
hen . “ 
De skråede over kongens Nytorv og forsvandt 
bag en glasrudet dør . 
Nu — i absinttimen — var der fuldt af folk . 
Tage og ridder Thorvald måtte Tage til takke 
med en beskeden krog i et af de inderste 
værelser . 
Ridder Thorvald havde ikke før gæstet 
stedet . Han følte derfor . en vis usikkerhed , 
som han søgte at overdøve ved en støjende 
adfærd . 
„ Vi skal vel have gambrinus ? “ sagde han . 
„ Også kaldet øllets lyst og spruttens hoffærdighed . “ 

„ Hvad mener de om portvin ? “ 
„ Ja , jeg er ingenlunde kræsen . Jeg har en 
forunderlig fordomsfri gane . Alting bider på 
den , om det så er fandens fuset til tyve 
grader reaumur “ . 
De fik portvin . 
Ridder Thorvald skyllede i hast et par glas 
ned . Men derefter gav han sig til at nippe og 
skænkede des rigeligere for Tage . 

„ Det er en pålidelig drik , “ sagde han . „ Nu 
kunne det ellers more mig at se , hvad en lille 
hastig Kognak formår at udrette i denne verden . 
De der — Adonis , Apollo , evnuk , hvad de hedder 
— to mindreårige — af de små håndfaste til 
halvtreds øre pr . Snude . “ 
En opvarter , fuld af blegfed majestæt , nærmede 
sig med småkrænket højagtelse . Ridder 
Thorvald havde strakt benene fra sig og så 
ringeagtende på ham gennem lorgnetten . 
„ To mindreårige ! “ gentog han . 
„ Kognak , “ forklarede Tage i en overbærende 
og lidt tilrettevisende tone . 
Ridder Thorvald blev rød i hovedet og trak 
benene til sig . 
Men næppe var kognakken kommen på 
bordet , så bestilte han øl . Og da øllet mødte 
frem , indkrævede han en ny forsyning af Kognak . 
Sådan blev han ved at skifte . 
„ Man må sørge for , at mavesaften ikke 
tørrer ind , “ sagde han . „ Thi som skrevet 
står : vi skulle alle vandre som kameler udi 
ørkenen . “ 
Tage drak ganske rolig , hvad der blev sat 
for ham . Han forstod ikke , hvordan det var 
fat med ham i dag : han , der ellers var så 
mådeholden og som bildte sig ind , at han intet 

kunne tåle — sad han ikke der ganske uanfægtet 
af disse alkoholmængder , som skyllede 
over hans læber ! 
Anderledes med ridder Thorvald . Han 
blussede og var tyk i mælet , og af hans mund 
udgik der milde Brus af væde . Eftersom 
rusen skred frem , blev han mere og mere veltalende 
og åbenhjertig . 
„ Du Årup , “ sagde han — han tiltalte Tage 
skiftevis med „ Du “ og med „ De “ — „ Du Årup , 
det er en lille sød spædegris , frøken Tønning . 
Jeg kan sgu fa’enme’ så godt lide hende . Jeg 
ved nok , at jeg er en drukkenmås og går i 
syndens lænke som en brølende løve , men ser 
de : man bliver ældre . Man konsilosoliderer sig . 
Og så er man jo alligevel i en stilling . Man 
har sit faste — man kan vende om , hvad dag 
det skal være . Mulæslet — han er fortabt , han 
er ligefrem ikke til at have med at gøre , så 
snart han kan lugte spiritus i distriktet . Han 
er efter det ligesom et marsvin efter kartoffelsalat 
— han er vitterlig en synder for Herren ! 
Men med mig , ser de , der er det en anden sag . 
Jeg har principper , min fine , søde ven — jeg 
har faktisk principper  .  .  . Apollo ! Ganymed ! 
Servus  ! “ 
„ Nu skal de ikke drikke mere , “ sagde Tage i 

en bestemt tone og lagde sin hånd på hans 
skulder . 
„ Sludder ! jeg vil jo bare have kaffe ! Drik 
ud for satan  .  .  . Ved de , hvad jeg troede ? 
Jeg troede fanden piske mig , at du var jaloux 
på mig , din hankat ! Jeg troede , du havde 
noget imod mig for den lille frøkens skyld ! 
Men nu er det jo klaret , og nu er vi som Davidsen 
og Jonathan i hvalfiskens bug  .  .  . Å 
ja ! å ja , hvad skal man sige til det ? Livet 
er en bøf st eg med løg — enten er kødet skidt 
eller også løgene !  .  .  . Kellner — Sørensen 
— Petersen — hvad de nu hedder — må jeg 
få morgen-berlingeren med familie-begravelserne 
i — og så en cikorie ! “ 
„ Kaffe “ , forklarede Tage . 
Opvarteren gik . 
Men inden han kom tilbage , havde ridder 
Thorvald rejst sig tungt og med stiv holdning . 
Et øjeblik filtrede han sig ind mellem en ældre 
herre med „ Times “ , to damer med iskager og 
en russisk moppe i fløjl . Men med nogen anstrengelse 
kom han dog klar igen og forsvandt 
ud gennem en bagdør . 
Lidt efter så Tage ham komme ud af 
porten og krydse over mod droskerne på 
den anden side af torvet . Med et lille smil 

var han vidne til , hvordan han underhandlede 
med en af kuskene , klappede ham på skulderen , 
tabte sin cigar , fik den stukket i munden 
igen og blev hjulpet ind i drosken  .  .  . 
Sagtmodig kaldte Tage på opvarteren og 
betalte den fælles fortæring . 

mellem ridder Thorvald og mulæslet bestod 
der et delvist formuefællig . De samavlede 
i årets løb adskillige Veksler , hvilke sugede 
deres næring af tvende grånende herrer , den 
ene partikulier og den anden grosserer . Hver 
havde sin , og hver anden gang udstedte ridder 
Thorvald vekslen , mens mulæslet endosserede 
og partikulieren diskonterede . Hver anden 
gang  var mulæslet barnefader , ridder Thorvald 
endossent og grossisten den , der ydede den 
klingende mønt . 
Ved denne besindige driftsmåde var det i 
lang tid lykkedes at holde den samlede gæld 
nogenlunde i tømme . Men nu var den begyndt 
at trænge på . Der var mellem kreditorerne 
megen tørstig tale om at tage forholdsregler . 
„ De næringsdrivende brøler under ørkenens 
palmetræer , “ sagde ridder Thorvald til sin ven . 
„ Det er nogle sultne lus . “ 


„ De er så “ , sagde mulæslet . „ De folk mangler 
moralsk alvor . De har ingen orden i deres 
pengesager “ . 
„ Vi kommer til at realisere noget . Jeg har 
et parti tomme flasker “ . 
„ Man kunne sælge sin overbevisning . — bare 
man havde nogen “ . 
„ Jeg tror , jeg vil tage en kvinde til ægte . “ 
„ Og jeg vil gå hen og hænge mig . “ 
Ridder Thorvald havde i den sidste tid 
ikke så sjældent slået på , at han havde 
giftermålsplaner . Han ville se at blive herredsfuldmægtig 
i en mindre by . Og så ville han 
købe sig en villa , en hængekøje og en kanariefugl . 

„ Der er vist noget at udrette i retning af 
svindel og bondefangeri . Men man må se at 
finde et sted , hvor de misbilliger den nymodens 
literatur og laksko . Ellers er de ‘ ikke tilstrækkelig 
rene af sæder . Og så er de for 
durkdrevne “ . 
Hos justitsråd Tønnings havde han i den 
senere tid været et par gange . Han blev altid 
venligt modtagen , men alligevel var han varsom 
med at forny sine besøg . Thi efter sit sidste 
samvær med Tage var han ikke meget for at 
træffe sammen med ham der i huset . 
Nu var der imidlertid tale om , at Tage ville 

gøre en studierejse til udlandet på nogle 
måneder . Ridder Thorvald imødeså med lyse 
forhåbninger hans fraværelse . 
.  .  . „ Jeg går sgu og bliver familie-menneske , “ 
Sagde han en dag til mulæslet . „ Jeg har 
allerede købt mig et par galoscher . Nu kommer 
fader snart til staden — så øver vi os “ . 
Når hans fader — en gang om året — 
opholdt sig nogle dage i hovedstaden , lod ridder 
Thorvald sig nemlig spinde ind i et vidt 
forgrenet familie-net . Han spiste til middag 
rundt om i byen hos forskellige slægtninge , 
som han ellers — efter eget sigende på grund 
af overhængende travlhed — næsten aldrig besøgte . 
Om formiddagen var han med faderen 
på visiter , og aftenen tilbragtes i teatret eller 
tivoli , hvor mulæslet slog følge som særlig tilkaldt 
fornøj elsesråd . 
Hr . Solfelt den ældre var købmand i en . 
Fyensk by . Det var en lille tyrehalset herre 
med høje skuldre , en sagte vuggende mave og 
et ansigt , der i slappe folder hang ud over 
det høje , sorte halsbind . Hans tale var stakåndet 
og afbrødes hyppigt af en indeklemt 
grynten , der undertiden gav sig luft i lydelig 
Harken med tilhørende hvæsen , spytten og 
næsepudsning . 
Denne gang var ridder Thorvald under 

faderens besøg fuld af den sønligste ømhed 
overfor ham . Han var troligt om ham fra 
morgen til aften , og hver dag spiste han til 
hans ære familie-kalvesteg i en lunende Kres 
af onkler og tanter , fættere og kusiner . I 
denne cirkel var faderen , i hvis øjne hans 
stilling i ministeriet var en sikker port til 
statens største hædersposter , utrættelig i at udbrede 
sig om disse lysende fremtids-udsigter . 
Ridder Thorvald fik ved al denne lovprisning 
en fornemmelse , som om han var en rulle 
tøj , der lagdes frem på disken og anbefaledes 
til kunderne med mange højtidelige besværgelser 
og opmuntrende klask . 
På samme tid skiftedes han og mulæslet 
til , når de var sammen med købmanden , at 
fremkomme med lempelige antydninger af de 
betydelige omkostninger , der var forbundne 
med at leve i København . 
Men når man kom ind på dette emne , antog 
faderens ansigt et åndsfraværende udtryk 
 .  .  . 
Den sidste aften var de alle tre sammen i 
tivoli . De var komne i særdeles god tid , for 
solfelt den gamle var ved enhver lejlighed 
bange for at komme for sent og indfandt sig 
derfor gerne en halv times tid , før det var 
strengt nødvendigt . Og han ville have alt med , 

i 
lige fra forestillingen på plænen til pantomimen . 

de havde overværet en afdeling i koncertsalen 
og spiste nu til aften ved harmoni-orkestret . 
Alt efter det årlig tilbagevendende , 
evig uforanderlige ceremoniel . 
„ Det er noget storartet smørrebrød , man 
får her . Det erholdes ikke bedre noget sted 
i København , skønt det sgu gennemgående er 
prima — men der er jo også de steder , hvor 
det er forbandet skidt . Dette her er snart 
bedre end Rasmussens på jernbanehotellet — 
bratsch — ptø — “ Hr . Solfelt barkede ildfuldt 
— „ kan du huske Rasmussens , Thorvald — 
med gåsebryst og røræg — det er skam ellers 
sager — det er fanden pine mig dejligt “ . 
„ Du er så forbandet højrøstet , far , “ sagde 
ridder Thorvald i en noget muggen tone . „ Det 
er da ikke nødvendigt , at hele menigheden får 
den med Rasmussens gåsebryst “ . 
„ Skidt ! Jeg siger vel ikke mere , end jeg kan 
stå ved . Folk kan jo lade være at lytte efter . “ 
„ Ja , det er sikkert , “ sagde mulæslet . „ Her 
er da ytringsfrihed ! “ 
„ Vil du have en kop kaffe , Thorvald — 
bratsch — ptø — og en napoleonskage ? “ 
„ Nej tak . Jeg æder ikke klister “ . 
„ Så vil jeg sgu . Og s vabel vil nok også , 

det kan jeg se på ham — han kan nok lide det 
søde — øf — hm  .  .  . Hej — de der ! “ 
Han bestilte kaffe . 
„ Hvad er det nu for en slags damer , der 
sidder her rundtenom ? “ blev han ved og plirede 
med sine små , vimse øjne . „ Er det ordentlige 
damer eller er det bare sådan nogle kiksemakkeduller ? “ 

„ Det er vist meget anstændige damer , meget 
anstændige , “ sagde mulæslet . 
„ Det glæder mig sgu . For tivoli skal dog være 
et sted , hvor man kan komme med sine pårørende 
damer  .  .  . Jeg siger i det hele taget , 
at sådan ude i det offentlige liv der skal folk 
minsæl træde sådan op , at man ikke kan sige 
noget om det . Den nye løjtnant , som vi har 
fået til byen , han var for nogen tid siden 
inde på Rasmussens hotel med en syngeputtehøne 
fra varieté-pavillonen . Det er noget 
griseri , siger jeg — det er et skidt eksempel 
overfor den opvoksende slægt . Moralen den 
har jeg ikke noget at gøre med — privatim — 
lad folk bare more sig , siger jeg  .  .  . Men fordi 
en mand går med en beskidt skjorte på sin 
private krop , derfor behøver han dog ikke at 
tage den uden på bukserne i selskabslivet . 
Det sagde jeg også til Rasmussen : „ De skal 
tage og smide dem ud , Rasmussen , “ sagde jeg , 

„ De kan ikke være tjent med at have venustempel 
her i deres almenagtede hotel . “ Men 
Rasmussen han turde ikke , for det er jo fra 
løjtnanterne , han skal have fortjenesten . De 
civile embedsmænd er nogle fedtebukser , de 
giver ikke noget ud “ . 
„ Rasmussen var vel fuld ? “ indskød ridder 
Thorvald . 
„ Nej , han var sgu så ædru som et nyfødt 
lam — æw — hrr — jeg er for resten medlem 
af en af disse sædeligheds-foreninger . Man 
giver to kroner om året , og så får man et 
lille blad — der står så meget interessant i 
— man må jo følge med på det område 
også  .  .  . Men københavnerne de mangier — 
hvad skal jeg kalde det — finfølelse . De har 
ikke den rigtige ånd — man læser jo så 
meget om det — om denne literatur og dette  . . . 
Hør , nu begynder vist pantomimen snart “ . 
„ Der er længe til . “ 
„ Ja , vil du bare passe på klokken ! For det 
har vi jo ikke hjemme , så det må man da 
tage med  .  .  . Ja , i to , i bryder jer naturligvis 
ikke om det . I har så meget andet at more 
jer med “ . 
Nå , “ sagde mulæslet , „ jeg finder det virkelig 
særdeles underholdende . Men det er jo sjældent , 
man har råd “ . 

„ Ja , “ sagde ridder Thorvald bittert , „ man 
må såmænd være glad til , at man har det 
nødvendige og en tiøre til at more sig for om 
søndagen . “ 
Købmand solfelt havde imidlertid ingen ro 
på sig . Det varede ikke længe , før de to andre 
måtte føje ham i at gå med hen og stille sig 
op foran pantomimeteatret 
denne opstilling var for ridder Thorvald 
aftenens tungeste prøvelse . Der var i trængslen 
altid unge mennesker med meget lange cigarer , 
som bestandig kom i en farlig nærhed af hans 
overfrakke og hvis ildelugtende røgskyer pustedes 
ham ind i ansigtet . Og der var små børn , 
som opløftedes af deres fædre og som sparkede 
ham mellem ribbenene med deres begejstret 
sprællende ben . 
„ Jeg kender ikke noget så idiotisk som 
tivoli før tolv , “ sagde han til mulæslet . „ Jeg 
har altid en fornemmelse , som om jeg var 
kommen på børnebal og bleven tvungen til at 
more mig . “ 
Gamle solfelt var kommen i samtale med en 
familie , der stod opstillet ved siden af dem . 
„ Det er jo ikke casorti , “ sagde han . „ Men 
jeg synes dog , jeg skal hen og se det , når jeg 
kommer til København . De er måske her fra 
byen ? “ 

jo — den fremmede familie var fra byen . 
„ Ja , København er jo bleven en storartet by 
i mange måder . Det var såmænd synd at 
sige andet . Men ude i provinserne kommer vi 
også med . Og jeg må sige , jeg er tilfreds 
med , som -jeg har det . Jeg har min forretning 
i en gammel smadrekasse , for bønderne de 
kan bedst lide en butik , som ikke er for flot 
— ellers tror de , de kommer til at betale mere 
for varerne — men om jeg havde lyst , kunne 
jeg rive den ned og bygge en ny , hvad dag det 
skulle være . Jeg kan kort sagt gøre og lade 
som jeg vil . Hvad kan man så forlange 
mere ? “ 
„ Nej , det er såmænd vist . “ 
„ Ja , det har de sgu ret i — det har de ret 
i — ærr — bratsch — ptø . “ 
.  .  . Gamle solfelt skulle rejse tidligt næste 
morgen . Derfor gik man ud af tivoli straks 
efter pantomimen . 
I Vesterbros passage kom to unge damer 
gående dem i møde . De havde blegt sminkede 
kinder og grådige øjne under store fjerbesatte 
hatte . Gamle solfelt smilede og spyttede , 
og de to uskyldigheder standsede . Købmanden 
gjorde mine til det samme . 
„ Er du gal , far ? “ sagde ridder Thorvald 
og trak ham i armen . 

„ Hvad — skidt — de kunne vel ikke æde 
mig . Jeg har da set kvindfolk før . De så 
meget imødekommende ud — det var vist et 
par rigtige bramaputraer . “ 
Udenfor hotellet , hvor købmanden boede , 
tog mulæslet afsked . Ridder Thorvald gik 
med , op . 
„ Nu skal jeg vel hilse dem alle sammen 
hjemme , Thorvald ? “ — gamle solfelt gik i 
skjorteærmer og pakkede sine sager sammen . 
Ridder Thorvald havde slået sig ned i sofaen . 

„ ’turligvis “ . 
„ Jeg må da huske at få en lille sjat Kognak 
med i en flaske . Når man tager et lille 
stænk om morgenen , så sover man så storartet 
i toget . Det giver appetit til frokosten 
på færgen — der gælder det jo om at tage til 
sig , for det koster jo lige meget “ . 
„ Ja , du forstår nok at regne den ud , far . 
Bare en anden en kunne sin reguladetri lige 
så godt som du . Så gik pungdyrene ikke så 
villigt i byen . “ 
„ Å — du har vel nok , hvad du behøver — 
hrr — sådan et ungt menneske ! “ 
„ Jo — tak — jeg har lige akkurat til cigarer 
og øl . “ 

faderen tog sin tegnebog op af brystlommen . 
Frem af dens indre kom en bunke Sedler . Han 
lagde dem foran sig på bordet og glattede 
dem ud . 
Ridder Thorvald kneb øjnene skælmsk 
sammen og missede til dem , mens han udstødte 
en kælent klukkende lyd . Men faderen lod 
ikke til at lægge mærke dertil . 
„ Lad os se , om her er , hvad der skal være “ , 
sagde han og begyndte at tælle bunken igennem . 

„ Jeg kan ikke forstå , at du gider slæbe alt 
det hjem . Du skulle hellere tage og overlade 
mig det til erindring . “ 
„ Ja du snakker godt for din pose . — ved 
du , hvad jeg havde at leve af , da jeg var i din 
alder ? “ 
„ Nej  ? “ 
„ Halvtredsindstyve rigsdaler om året og fri 
station . “ 
„ Ja , så kan jeg godt forstå , at du slog dig 
på at bedrage bønder . “ 
„ Hvad er det , du siger , din køter ? Kalder 
du din far for en bedrager ? “ 
Han søgte at give sin stemme en vred klang . 
Men hans åsyn skinnede af smigret glæde . 
„ Ja , gu’ gør jeg så . Sikke noget skidt , du 
sælger dem ! “ 

„ Nå nå nå — de får det jo til spotpris . 
Forretningen er jo for de — bratsch — ubemidlede 
klasser . De står sig ved det . “ 
„ De gør fanden . Men når du først får 
pigerne ind på et glas kirsebærvin  .  .  . “ 
„ Nå nå nå . “ — denne gang lykkedes det 
de solfelters overhoved at se streng ud . 
Ridder Thorvald slog et slag hen over gulvet . 
Med ét standsede han og vendte sig om mod 
faderen . 
„ Vil du låne mig 500 kroner ? “  . 
„ Gu’ vil jeg ej . “ 
„ 300 da ? “ 
„ Ikke en øre . Du kan lade være at more 
dig så meget , din vipstjært . Tror du , jeg er 
født i går ? Jeg ved jo nok , at du ikke bruger 
dine penge til brystsukker — hrr — bratsch 
— ptø  .  . “ 
„ Ja ja . Godnat da , far “ . 
„ Godnat , min dreng . Du kommer vel på 
banegården i morgen ? “ 
„ Håber det . “ 
.  .  . Ridder Thorvald gik ud gennem porten . 
Der gravede sig et spodsk smil frem om hans 
læber . 
„ Hm , “ sagde han ved sig selv , „ man burde 
vist se at få købt sig et hampereb , mens man 

endnu har det lidt behageligt i denne verden . 
Man er jo et fæ , at man ikke gør det “ . 
Men smilet blev ved at holde sig , til han 
nåde hjem . 
Oppe på sit værelse tændte han straks lys . 
Han fik ild på en pibe og satte sig mageligt 
til rette ved sit skrivebord . 
Frem af sin skuffe hentede han et brev . 
Det var fra hans kontorchef og indeholdt en 
venskabelig advarsel mod vedblivende at forsømme 
kontoret således , som han i de sidste 
dage havde gjort . 
Han læsté det et par gange igennem . Sad 
så lidt og så på underskriften . Der stod 
bare efternavnet , skrevet med en lille forvirret 
og usikker skrift — fem bogstaver , der 
så ud , som om de sparkede hinanden op ad 
benene . 
Disse fem bogstaver — han blev ved at 
stirre på dem , til de begyndte at svirre for 
hans blik som fem forkrøblede , hinkende 
stankelben . Han lagde brevet bort og forsøgte 
at jage dem fra sig . Men de viste sig 
for ham alle vegne , på loftet , mod lampekuplen , 
på det hvide sengetæppe  .  .  . 
Og pludselig greb han et ark papir , der 
lå foran ham på bordet , lagde kontorchefens 
brev ved siden af og begyndte med 

rastløs Iver at prente , prente — til de stod 
alle fem ved siden af hinanden  .  .  . 
Fem bogstaver  .  .  . 
Smilet gravede sig dybere og dybere om 
hans mundvige . 

ud ! ud !  .  .  . Omsider havde da Tage slået 
det fast , at han ville rejse . Hjemmet og hvad 
dets var — det tyngede på ham med sin 
indendørs-lummerhed , lullede alle hans virketrangs 
børn i slummer . 
Alligevel — kamp havde det kostet ham at 
rive sig løs . Oppe i justitsråd Tønnings dagligstue 
havde han flere gange drøftet sagen med 
Fru Tønning og estter . Indtil omsider estter 
gav det afgørende stød til , at han overhuggede 
det slæbetoug , der endnu bandt hans beslutning . 

„ Du skal rejse , “ havde hun sagt . „ For du 
trænger til det , Tage . Mere end du selv ved af . “ 
Så havde han lovet |det — i grunden ret 
tilfreds . Alligevel en smule fortrydelig over , at 
hun sådan uden vaklen ville se ham over alle 
bjerge . 
Kun få dage var der endnu til , at han 

skulle afsted . Han var midt i afskeds-skærsilden : 
et par visiter her , nogle forretninger at 
ordne hist  .  .  . og så alle de mange små ting , 
som skal købes ind og alt det , som skal aftales 
og have til rede  .  .  . 
Til hans ære gav justitsråd Tønning skovtur . 

familie-skovtur i charabanc . I magasinet 
under kuskesædet stegte kyllinger og sildesalat 
og hummer og hårdkogte æg . I bunden af 
vognen hele familiens forråd af plæder og 
overtøj og paraplyer . Og på bukken ved siden 
af kusken enepigen Knuddine , en dejlighed med 
marmoreret lød og en vorte på kinden og en 
bulden finger på hver hånd . Af sindsbevægelse 
over det , der forestod , tindrede hun som 
en valmue og fægtede forvildet med armene i 
luften . 
.  .  . Langt om længe kom man afsted . 
I den tørre solhede var strandvejen som 
strøet med mel . Mel , der havde drysset sig • 
over de kørende , ophvirvlet af hestenes hove 
og vognens hjul . Ganske stille var der . Villaerne 
døsede med nedrullede Gardiner og markiser , 
der havde sænket sig som låg over 
trætte øjne . Kun nu og da kom der en brødvogn 
luntende  .  .  . eller en cyklist hastede 
kobberrød og halvsmæltet ind ad byen til  .  .  . 

og så summede luften af fluer — det lød 
som klang af en fjern , usynlig cello  .  .  . 
På vognen led man sagte kvaler . Sædernes 
lave rygstød frembragte en  af 
langsom radbrækning . Og dertil kom , at pladsen 
var såre knap . Ridder Thorvald havde 
globergs spidse knæ hamrende som murvæddere 
mod sine . Mulæslet , der havde fået plads 
mellem skuespiller Årup og justitsråden , 
følte sit legeme blive fladtrykt som en blød , 
gummiagtig masse . 
O o o 
„ Hermetisk , kære , “ sagde han over til ridder 
Thorvald , „ — henkogt . “ 
Fru Tønning var i grøn , ulden kjole og sort 
Mantille . I begyndelsen havde hun været opfyldt 
af bekymring for , at det ville blive koldt 
på hjemturen . At dog Tønning heller ikke 
var til at formå til at tage et uldent tørklæde 
om halsen  ! 
Hun ville derfor ikke give efter for varmen . 
Man burde være glad ved , at luften dog var 
så lun , sagde hun . Men i al hemmelighed 
løsnede hendes lille buttede hånd en hægte 
her og et par knapper hist . 
På Tage virkede det lille selskab som en 
Melodi af plump lystighed på den , hvis sind 
er forstemt . De godmodige småvitser , som 
varmen gav justitsråden anledning til , skurrede 

mod hans nerver . Og — som det var 
hans vane — han forstørrede situationen , tårnede 
det hele op til et sindbillede — disse 
skikkelige mennesker , der søgte at finde sig i 
en ulempe , halvt givende efter , halvt strammende 
sig op til det bedst mulige humør — 
de flød i hans tanke sammen i en lad og 
sumpet ligegyldighed . 
Selv estter kunne han ikke holde udenfor 
det . Og han stivnede sig ind i tavs og sårende 
unærmelighed . 
Estter mærkede det . 
„ Fryser du , Tage ? “ spurgte hun halvt drillende , 
halvt venligt . „ Du ser så bidsk ud . “ 
Men uden at svare vendte han hovedet til 
den anden side . 
Estter knejste . Dette var dog lidt for selvhersker-agtigt . 
Sad han ikke der og skruede 
sit humør op og ned efter sine luner — stod 
det på fuldt blus , tilstod han allernådigst sine 
omgivelser at udfolde en passende munterhed , 
men dæmpede han belysningen , så skulle også 
de sidde i mørke . Sandelig — denne gang 
skulle det blive ham , der først gav et godt 
ord  ! 
Ridder Thorvald mærkede hendes misstemning 
overfor Tage og forsøgte at fange hendes 
opmærksomhed . 

men det ville ikke ret lykkes for ham at 
få knyttet en samtale . Han forstod det ikke : 
så ofte han var sammen med estter , var det , 
som om alt , hvad hans tanker ellers omspændte , 
blev til golde flintesten , af hvilke det 
ikke var ham muligt at fremlokke selv de mest 
dagligdags ord . Hver gang en ytring af noget 
indhold var ved at trænge sig frem over hans 
læber , kvaltes den af hans egen kritik . Og 
sådan fik han kun fremført nogle tåbelige 
hverdagsfraser . 
.  .  . Man var stået af ved indgangen til dyrehaven 
og gik nu ind i skoven , mens vognen 
med Knuddine og madkurvene kørte i forvejen 
ned til fortunen . 
Lidt efter lidt gød skoven sin friske og styrkende 
kølighed over de forstrakte , svedmatte 
lemmer . Foroven vuggede det løvede 
solsejl sagte op og ned . Endnu var bøgene 
ganske lysegrønne , og mellem de mørke grenerammer 
var bladenes myriader udspændt som 
et florlet kniplingsværk , der hævede sig frem 
på baggrund af den blå himmel . Skovløberhuset 
ved vejen var bleven hvidtet , og det duftede 
af frisk tjære , og udenfor dansede der en 
hund i sin lænke og bjæffede lystigt mod alle 
verdenshjørner  .  .  . Og de sorte skovsnegle 
var begyndt at komme frem — de krøb tværs 

over vejen og stak følehornene ud — først 
det ene ’og så det andet — og så strakte de 
med velbehag deres glinsende krop i den svale 
og milde skovskygge  .  .  . 
Uden at estter og Tage havde søgt hinandens 
nærhed , var de tilfældigvis kommen til at gå 
side om side . 
Et øjeblik var de tavse . Men så kunne 
estter ikke mere holde det ud . Det var , som 
om ærgrelsen skulle sprænge hende . 
„ Du er rigtig elskværdig i dag , “ brast det ud 
af hende . 
„ Man kan jo ikke altid være lige godt oplagt . “ 

„ Nej , det kan man sandelig mærke . Du 
forstiller dig ikke . Det ville vel også være 
for meget forlangt af dig , at du skulle tage 
det hensyn til os . “ 
„ Jeg måtte vist i det hele taget hellere være 
bleven hjemme , “ sagde han stille . 
„ Jeg tror det næsten også . “ 
Der havde tegnet sig to røde pletter på 
hendes kinder . Tage trådte tungt på jorden . 
Hans øjne så ud , som søgte de et hvilepunkt 
langt borte . 
„ Ja , ja , “ sagde han , „ det forstår du nu ikke , 
estter . Og så får det jo være . “ 

.  .  . Man var nået op på en bakke , hvorfra 
der var vid udsigt til alle sider . 
Årup fik lyst til at synge . Han havde bevaret 
en smuk og blød baryton , der endnu 
gjorde ham yndet i sangroller . 
Det var om skoven , han sang . Om menneskeliv , 
som leges under træernes kroner . 
Om eventyret , som sidder derinde med vågne 
øjne , hvis regnbuehinde intet øjenlåg dækker . 
Om tiden , som med udspilede vinger står 
stille mellem sorte stammer  .  .  . 
Gennem skoven vandrer der et ungt par . 
Næsten er de børn endnu : hendes skikkelse er 
lige op og ned som et ungt , højstammet træ , 
og om hans mund er skægget dunet som kæruld . 
Syngende går de ved hinandens side 
bort fra den alfare vej . Og for deres fødder 
hvirvler de visne blade op . Så ser de på 
hinanden , og de er mand og kvinde . Og de 
går ind mellem de mørke og tætte graner , 
mens en skovskade hoverende kreser over deres 
hoveder  .  .  . 
.  .  . Men udenfor skoven ligger markerne 
med deres plovfurer , som skal tilsås og hvor 
sæden skal høstes og menneskene strides om 
føden  .  .  . 
„ Det lyder fandens godt her under træerne , “ 
Sagde mulæslet , da sangen var ude . 

men estter ilede hen til Årup og greb hans 
hånd mellem begge sine . 
„ Tak , tak for sangen , “ sagde hun . Og der 
stod tårer i hendes øjne . 
I samme nu var hun som forvandlet . Hun 
lo og talte så med en og så med en anden . 
Og hendes lystighed smittede det øvrige selskab . 
Kun Tage blev ved at være indesluttet . 
Han gik ganske for sig selv bagved de andre . 
.  .  . Hen på eftermiddagen , da man havde 
spist , foreslog estter , at de unge skulle gå 
endnu en tur i skoven . 
Hun så bønligt på Tage . Men denne 
skyndte sig at foreslå mulæslet følgeskab . Og 
så gik estter sammen med ridder Thorvald i 
forvejen . 
Mulæslet begyndte at fortælle Tage en lang 
historie om et eventyr , der en gang var hændet 
ham netop i denne del af skoven . Det var 
en søndag , ret en svinagtig søndag med regnskvat 
og særdeles kognaksfugt flydende over 
alle borde  .  .  . Han var bleven noget betynget 
inde på fortunen — — og så havde han herude 
truffet en kvindesperson . Han kunne nu i 
grunden ikke lide kvindfolk , for de var så 
filtrede og indviklede , med så mange dulgte 
aflukker og kruseduller både for og bag . Men 
nærværende eksemplar var kommen så nyslået 

frimodig hen til ham , at han ikke kunne 
modstå . 
Nok om det : han var fulgt med hende ind 
til byen og bleven indført i huset hos hendes 
tante og onkel — onkelen var værthusholder 
og bortset fra nogen bedrukkenagtighed en 
virkelig harmonisk personlighed , tanten opdrættede 
plejebørn , som gerne døde efter udbetalingen 
af en sum en gang for alle  .  .  . men 
så nogle måneder senere , så var omtalte 
kvinde kommen til ham og havde været hysterisk 
og talt om sin skændsel — og han havde været 
nødt til at slå mange gode kongelig danske 
mønter i spiserøret på hende og hendes pårørende 
 .  .  . 
Nå — da tidens fylde kom , havde han da 
også fået lov at se barnet , og det havde lignet 
ham på en prik og havde leget med hans 
fraseparerede urkæde og pattet på hans 
tommelfinger med sin lille snaskede hønsegumpe-mund 
 .  .  . 
.  .  . Men Summa seminarium — det var til sidst 
kommet for en dag , at dette enfant terrible 
ingenlunde var den en gang elskede kvindes 
men derimod et af de overlevende ‘plejebørn 
og udlånt hende af tanten til dette udvortes 
brug . Og da så endelig den hele helvedesmaskine 
var afsløret , havde han oven i 

købet måttet give hende tyve kroner for at 
lade være at tage livet af sig  .  .  . 
Tage hørte ikke synderligt af denne historie . 
Han havde en fornemmelse , som om hans sjæl 
var spaltet i to halvkugler , der ikke kunne 
komme til at suge sig fast mod hinanden . I 
den ene var der det ubestemte fjendskab mod 
alt og alle , som han hele dagen havde båret 
på , og i den anden en selvbeskuende latteroplagthed , 
som stadig gentog de ryord : „ Dum 
skinsyge , dum skinsyge  .  .  . “ 
Men som han nu der så mulæslets brede , 
grove og fnisende fjæs vendt mod sig , tog 
vreden overhånd og valgte til sin genstand 
dette kyniske rundhoved . Han standsede med 
et ryk og sagde hvast ind i ansigtet på ham : 
„ Hvor nogle mennesker dog kan være tarvelige ! “ 

„ Ja , det er såmænd vist , “ sagde mulæslet , 
der misforstod ham , velvilligt smilende . „ De 
var jo ikke , hvad man kalder adelsmennesker . “ 
Også Tage kom til at smile . Men smilet 
var spodsk . 
„ Jeg kommer til at tænke på en uvorn 
dreng , der fnisende krammer ud til kammeraterne , 
hvad der burde være hans skam . “ 
Nu blev mulæslet usikker . 
„ Hvordan er det at forstå , hr . Årup ? “ 

„ Ganske som de vil , hr . Svabel . “ 
„ Nå sådan — således . “ 
Mulæslet anede ikke , hvad han skulle sise . 
7 o 
og så valgte han at tie . Men hans øjne blev 
blakkede . 
„ Har de noget imod , at vi går hver sin vej  ? “ 
Sagde Tage . 
„ Aldeles ikke . Aldeles ikke . “ 
Tage gik med hurtige skridt videre . Estter 
og ridder Thorvald var ikke mere til at se . 
„ Professor extraordinarius i den højere 
idioti , “ mumlede mulæslet ved sig selv . Han 
så et øjeblik efter Tage , der snart var forsvunden 
mellem træerne . Gik så roligt samme 
vej tilbage , som han var kommen . 
Lidt efter kom estter og ridder Thorvald 
fra en anden side . Estter spurgte efter Tage . 
„ Han blev gal i hovedet , “ sagde mulæslet . 
„ Han gik . “ 
Estter satte sig hen imellem Årup og sin 
fader . Nu ville hun være hyggelig for de 
gamle , sagde hun . Hun ville lave deres toddy 
— og så bryggede hun og smagte tilpas og 
skaffede ild til cigarerne . 
„ De kan vist tåle en ordentlig basse , 
hr . Globerg , “ sagde hun og fyldte hans glas til 
hælvten med Kognak . 
Globerg smilede forelsket til hende . Men 

ridder Thorvald , der ikke kunne fange hendes 
blik , rokkede uroligt frem og tilbage på havestolen . 

.  .  . Det var en kogiende lys sommeraften . 
I den stille luft knejste træerne som ranke 
gardister — stod som en livvagt om fangne 
jomfruer , hvis slanke lemmer tegnede sig i de 
hvidgrå tåger og hvis længsels-suk man 
mere kunne fornemme end høre . 
Men på den åbne plads foran bygningen 
der havde livet hjemme . Der tumlede oldenborrer 
øre af bladsaften fra træ til træ , og 
myggene legede tagfat i svirrende Dans . 
Syngende kom der et selskab af unge kvinder 
og mænd hen ad vejen . Kvinderne bar 
grønne grene . Og en af de unge mænd lagde 
armen om sin dames liv og snurrede hende 
rundt , og så lo de begge to . 
Over justitsrådens lille selskab var der faldet 
stilhed . Fru Tønning småsov , udmattet af 
den besværlige og trættende dag . Ingen syntes 
at tænke på Tage . 
Kun estter kunne ikke få ro på sig . Og 
jo mere det led ud på aftenen , des mere 
voldte den forgæves venten hende pine . Tale 
om sin uro ville hun ikke , og alligevel dirrede 
den gennem alle hendes nerver , brændte den 
hende gennem huden . 

allerede begyndte stjernerne en for en at 
tændes , og ude fra sundet lyste en dampers 
grønne lanterne . 
Ubønhørligt sænkede aftenen sit flortæppe 
for hendes øjne , der forgæves kæmpede for at 
gennemtrænge det . Efterhånden som skoven 
til alle sider tætnedes til en fastpakket sort 
mur , måtte hørelsen overtage synets vagttjeneste . 
Hvert øjeblik troede hun at høre 
skridt , der nærmede sig . De lød dumpt inde 
mellem træerne — de knirkede i grusgangen 
.  .  . men så på en gang sank de tilbage 1 
stilhedens sorte vande , og hun hørte nu kun 
oldenborrernes summen og en hunds melankolske 
gøen langt borte . 
„ Hvor monstro Tage han bliver af ? “ sagde 
da langt om længe justitsråden . 
„ Han kommer nok , “ sagde Årup . „ Han er 
nu en gang af dem , der holder meget af at 
vandre alene . “ 
Atter gik der en halv time , [som estter tilbragte 
i angstfuld og lyttende^venten . Så begyndte 
også de andre at få uro over sig . 
Man gav sig til at drøfte , hvad grunden til den 
lange udeblivelse kunne være . 
„ Han har måske fundet behageligt selskab , “ 
Sagde ridder Thorvald med et sideblik til 
estter . 

justitsråden gik lidt ned ad skovvejen og 
kaldte . Men der var ingen , der svarede . Så 
rejste de sig alle og spredtes i forskellig retning . 
Og alle råbte højt den savnedes navn . 
Kun Fru Tønning og globerg blev tilbage . 
Fru Tønning var bleven lysvågen . 
„ Å herregud , “ klagede hun , „ Herregud  .  .  . “ 
Men globerg sad ganske tavs og stille . Han 
overvejede , om der under de forhåndenværende 
omstændigheder ville være noget stødende i , 
at han bestilte sig et glas øl . 
Strejftoget gav intet resultat , og så satte 
man sig på ny til at vente . Man fremsatte 
muligheder og fortabte sig i gisninger . Nu og 
da rejste så en og så en anden sig , gik lidt 
ned ad vejen og spejdede . Stadig uden held . 
Lidt efter lidt var næsten alle restaurationens 
andre gæster forsvundne . Ude i haven 
begyndte opvarterne at sætte borde og stole 
sammen  .  .  . Nu var der kun et lille selskab 
cyklister tilbage . Der blev drukket og holdt 
taler , og glas kimede mod hinanden . 
Nede fra klampenborg-stationen lød der et 
langtrukkent fløjt af et lokomotiv . Det var 
det sidste tog , der gik ind til byen  .  .  . 
Man gav sig til at rådslå om , hvad der var 
at gøre . Årup , der længe havde bevaret en 
frejdig uforknythed , var nu ganske bleg af 

angst . Han følte sig næsten overbevist om , at 
der var tilstødt sønnen en ulykke . De andre 
skulle bare tage hjem — så ville han blive 
og søge videre . 
Men nu var estter bleven rolig . Hun talte 
godt for ham , var utrættelig i at drage den ene 
trøstende mulighed frem efter den anden . De 
skulle bare køre alle , sagde hun , han med . 
Man skulle se : Tage var nok på en eller anden 
måde nået ind til byen . 
Knuddine havde sovet i en krog inde ved 
buffeten . Nu var hun bleven vågen og støjede 
grædende frem og tilbage . 
„ Jøsses , jøsses , “ jamrede hun , „ hvem skulle 
dog have kunnet tænkt sig , at det sådan kunne 
gå til — hvem skulle have tænkt sig det ! “ 
„ Hold nu mund ! “ sagde ridder Thorvald , da 
hun kom i nærheden af ham . Han ærgrede sig 
i stilhed , opfyldt af misundelse over de bekymringer , 
Tage var genstand for . 
O ' o 
Knuddine tav forarget . 
Men man kunne jo ikke holde'stand i skoven 
til evig tid , og omsider blev man da enig om 
opbrud . Kusken havde længe småbandet over 
den lange ventetid . 
.  .  . De fleste af strandvejens villaer lå 
mørke og stængede . Og i stilheden kunne man 
helt oppe på vejen høre bølgernes evige skvulp 

mod bredden . Natten var bleven kold . Det 
havde taget til at blæse op , og skyer havde 
blindet stjernernes lys . 
På vognen veksledes der ikke mange ord , 
for man hørte hestenes hove klapre mod byens 
stenbro . 
Kusken fik ordre til at køre lige hjem til 
Årup . Da vognen svingede om hjørnet , lettede 
alle sig i sædet og spejdede  .  .  . 
Jo — der skinnede lys ud fra et af vinduerne 
i lejligheden . 
Årup gav et højt råb fra sig af glæde . 
Og med det samme var stemningen slået om . 
Enhver ville hævde , at han intet øjeblik havde 
tænkt sig , at der kunne være hændet noget alvorligt . 

alene estter sagde intet . Nu først voldte 
det hende vanskelighed at holde tårerne tilbage 
 .  .  . 
Alle fulgte med op . De puslede op ad trapperne 
og famlede sig gennem entréen ind i 
dagligstuen . Tage åbnede døren til sit værelse . 
Han holdt lampen op for sig , og dens 
skær strømmede de indtrædende i møde . 
„ Nå , du er såmænd en rar herre , “ sagde 
justitsråden . 
„ Har de ventet på mig ? 

„ Om vi har ventet ? Han spørger minsæl , 
om vi har ventet ! “ 
„ Ja , så beder jeg undskylde . Jeg var kommen 
på en fejl vej — ned ad eremitagen til 
— og klokken blev mange  .  .  . Så mente jeg , 
det var bedst at gå ned til stationen  .  .  . “ 
Men Årup var vred . Det lignede ikke noget , 
sagde han , at sætte selskabet i uro . 
Uden at kny tog Tage mod hans bebrejdelser . 
Hans blik søgte estter , og det var sørgmodigt 
og fuldt af bøn om tilgivelse . 
Men estter besvarede det på en måde , der 
lagde en afstand mellem dem . 
Årup bød på forfriskninger , og justitsråden 
smilte dertil . Men hans kone mente , 
det var bedst , de gik med det samme . 
„ Ja , så ser vi vel ikke Tage mere foreløbig ? “ 
Sagde justitsråden . „ Eller du kommer måske 
op til os en gang , inden du rejser ? “ 
„ Jeg tror det knap , “ sagde Tage . „ Jeg har 
jo en del at gøre . “ 
Han rakte dem alle hånden , og man ønskede 
ham lykkelig rejse . Da han kom til 
estter , beholdt han et øjeblik hendes hånd i 
sin . Men hun trak den hastigt til sig . Og de 
forblev tavse — begge . 
„ Jeg synes , han var noget underlig , denne 

lille Årup , “ sagde mulæslet til ridder Thorvald , 
da de stod alene på gaden . 
„ Fiskebløder , “ sagde ridder Thorvald , 
„ — ånder ved gæller og drikker hindbærlemonade 
af snapseglas . Vi må have spulet 
dette væk med whisky . “ 
Og de satte kurs mod paradiset . 
.  .  . Et par dage senere rejste Tage til ud- 
landet . 

„ Nå , estter , — har kæresten været her 
i dag ? “ spurgte justitsråd Tønning sin datter 
en aften , da han kom hjem fra vinstuen . 
„ Far dog ! “ sagde hans kone . 
Men estter fortrak ikke-en mine . "2 
„ Jeg ved aldeles ikke , hvem far mener . “ 
„ Å , Pokker tro dig . Pigebørnene ved såmænd 
altid godt , når et mandfolk er begyndt 
at få det med indvendig varme for deres 
skyld . For resten sidder han jo snart og 
hænger her hveranden dag . Vi kommer til at 
rydde et værelse til ham , så vi kan have ham 
om natten også . Så behøver han da ikke at 
have ulejlighed med at gå fra og til . “ 
„ Far tænker måske på solfelt ? “ 
„ Ja gu’ tænker jeg på solfelt . Men kanske 
du ikke vil have ham , når det kommer til 
stykket  ? “ 

„ Det er da ikke noget at tale til barnet om , “ 
Sagde Fru Tønning mildt bebrejdende . 
„ Å , det er såmænd ingen skade til , at vi 
forbereder hende på det værste . — hvordan 
er det — har han ikke sagt til dig , om ikke du 
kunne have lyst til at gå med ham i teatret 
en aften ? “ 
„ Jo , det kan ikke nægtes . “ Estter lo . „ Og 
så havde han sådan nogle underlige øjne , da 
han sagde det . “ 
„ Ja , der kan du selv se . Det begynder 
gerne med violbuketter , men det ender med 
eau de cologne og teaterbilletter . Jeg kender 
jo da også lidt til fremgangsmåden fra den 
gang , jeg gik og vrinskede for din mor  .  .  . 
Å herregud , ja — kan du huske den stribrede 
fløjlsvest , mor  ? Den kunne du ligegodt ikke 
stå for . For resten var vi to nok ikke på 
komedie sammen . Vi nøjedes med at gå hen 
og se en dresseret elefantunge  .  .  . Hvordan 
var det , mutter — var det egentlig ikke ved den 
lejlighed , det gik for sig ? “ 
Fru Tønning lo . 
„ Du er et gammelt fjantehoved , Tønning . 
Du ved jo godt , at vi blev forlovede på borgerforeningens 
bal . “ 
„ Død og pine — ja , der var det nok i grunden 
også , at katastrofen skete . Det vil sige : 

vi havde jo begyndt de forberedende øvelser 
forinden . Men du vidste ikke rigtig , om du 
ville have mig — det var nok sagen . Der var 
jo ham , provisoren på apoteket — ham med 
de stramme bukser  .  .  . “ 
„ Vil du nu tie stille ! Jeg har aldrig hørt 
mage til historier . “ 
„ Ja , du var i hvert fald ikke meget hidsig 
på grøden . Men det hørte sig nok for resten 
sådan til i de tider . Den gang skulle fruentimmerne 
gerne gå lidt og fimre med føletrådene 
og snakkes godt for og småtude bag 
mo’ers skørter , inden der blev noget reelt udbytte 
af det . Nu om stunder stikker de villigere 
på varerne . Og solfelt  .  .  . “ 
„ Solfelt tænker vist aldeles ikke på sådan 
noget , “ afbrød estter ham . 
„ Hvorfor tror du ikke det ? “ 
Hun lo . „ Nej , for han har altid sorte negle , 
når han kommer her . “ 
.  .  . Men i sit stille sind slog hun sig ikke 
til ro med dette modbevis . Ridder Thorvalds 
besøg var virkelig i den sidste tid blevne 
meget hyppige . 
Som oftest hen ad aften og altid i et bestemt 
ærinde , som han med en beundringsværdig 
opfindsomhed vidste at skaffe sig . Han 
kom gerne hen ad tetid , og når han ude i 

entréen havde forvisset sig om , at man ikke 
havde spist endnu , gjorde han mine til straks 
at gå igen . Men ligeså ufravigeligt lod han 
sig uden synderlig vanskelighed overtale til at 
blive . 
Når man så havde spist til aften , blev 
han anbragt i sofaen ved siden af justitsråden . 
Og så fik han cigar og toddy . 
Efterhånden var det næsten blevet , som 
om han hørte med til familien . Alligevel sad 
han stadig med sådan et løjerligt stramt ansigt . 
Han så ud , som om han gik på Line  .  .  . 
Men så meget var sikkert , at han var begyndt 
at lægge sig efter at se lidt pænere ud . 
I begyndelsen havde han somme tider manglet 
en knap i frakken og været flosset både på 
det ene og det andet sted . Og endnu var han 
jo ikke ganske ulastelig , men den slags grovere 
brøst forefandtes dog ikke mere . 
Ofte , når estter var alene , greb hun sig i 
at lægge planer for hans fremtid . Hun følte 
så moderligt for ham : han var jo i grunden 
skikkelig , kunne virkelig være så hyggelig — 
men det liv , han førte , var vist så ganske 
udenfor alle fornuftregler . Man skulle bare 
have ham ind under ordnede forhold , have en 
forsvarlig- snor om benet på ham  .  .  . 
Uvilkårlig sammenlignede hun ham med 

Tage . Hvor ganske anderledes var ikke han , 
som han stred sig frem gennem livet , som han 
forstod at sætte sig noget for og at gennemføre 
det ! Alligevel — hun kunne næsten ønske , 
at Tage havde noget af den andens åbne tilgængelighed . 
Så stivsindet han var , og så 
kort for hovedet — også han trængte på sin 
vis betydelig til opdragelse  .  .  . 
Og hun tvang sig til at være vred på ham , 
ville jage hans billede ud af sine tanker . 
Når det mod hendes villie dukkede frem 
påny , søgte hun at gøre det så lidet tiltrækkende 
som muligt ved at indfatte det i en 
ramme af alle hans unoder og særheder . 
.  .  . En dag mødte hun ridder Thorvald på 
gaden . Han kom hen til hende og hilste . 
„ På gademøder reflekteres ellers ikke , min 
herre , “ sagde hun men standsede alligevel . 
„ Å , frøken , når det er mig . Jeg er jo 
dog ikke farlig . “ 
„ Det kan man sandelig aldrig vide , hr . Solfelt . 
De er vist ikke så skikkelig , som de 
ser ud til . “ 
„ Hvorfor tror frøkenen ikke det ? “ 
„ Å nej — man hører jo et og andet . “ 
Hun havde ingenting hørt . Men ridder Thorvald 
blev rød i hovedet , 
„ Ja , “ sagde han , „ man har jo — naturligvis  . . . “ 

hvad han havde , sagde han ikke . Men med 
et busede han ud med et forslag , som han i 
længere tid havde gået svanger med . 
„ Kunne frøkenen ikke for en gangs skyld 
have lyst til at se , hvordan jeg bor ? Jeg har 
to værelser . “ 
„ Går det an ? “ 
„ Ja hvad — jeg er anbragt hos en meget 
pæn familie . “ 
Estter havde virkelig lyst til det . Hun 
havde den almen-kvindelige interesse for huslige 
interiører , tilsat med en del nysgerrighed 
efter at se , hvorledes denne enlige svend havde 
indrettet sig . 
.  .  . Lidt efter stod de i ridder Thorvalds 
dagligstue . 
„ Ja , her er min lille rede , “ sagde han . „ Man 
har det jo ikke anderledes , når man er ungkarl . “ 

i virkeligheden havde han i forventning 
om dette besøg gjort sig megen umag for , at 
værelset skulle tage sig tåleligt ud . Ellers 
plejede bordet at være oversvømmet af bøger 
og shagpiber , slips og handsker . Nu var alt 
det stablet ned i den første den bedste skuffe . 
Og inde under chaiselonguen havde en hel hærskare 
af tømte ølflasker fundet ly . 
Estter gik og så sig om i værelset , glattede 

en fold ud i gardinet og ordnede lidt ved 
sagerne på skrivebordet . Ridder Thorvald 
var helt hensunken i hende . 
„ Jeg må vel ikke byde dem på et glas 
vin , frøken ? “ 
Hun lo . Han havde huset så pludselig ud 
med det og var rød i hovedet som en skoledreng , 
der første gang forsøger lidt kurmageri . 
O" o o o 
„ Jo tak skal de have — siden jeg nu en 
gang er her . Men jeg nipper bare . Ellers 
bliver jeg fuld . “ 
Han satte vin frem . Der var også kandiseret 
frugt . Efter megen grublen var han 
kommen til det resultat , at dette var det fineste , 
han kunne have i beredskab . 
„ Har jeg det så ikke ganske net ? “ 
„ Vist har de det . De skulle bare stille deres 
skrivebord på skrå . Og så skulle de have 
noget der i hjørnet . Hvad siger de om en 
plante — en stor , grøn plante ? “ 
„ Jo , — men sådan noget duer jeg slet ikke 
til at arrangere . Og hvor får man nogen til 
det — når man er ene  ? “ 
Han var lige ved at bede hende hjælpe sig . 
Men da det kom til stykket , forekom det ham 
for dristigt . 
Hans blik faldt på en snavset manchet , der 
stak frem mellem bøgerne i reolen . Og da 

han først havde opdaget den , syntes han , at også 
hun stirrede på den . 
For at bortlede hendes opmærksomhed kom 
han med nogle ligegyldige bemærkninger . Hvad 
hun svarede , hørte han ikke . Han syntes , det 
var , som om manchetten bestandig rakte sig 
længere frem  .  .  . 
Sådan gik der nogen tid . Så rejste estter 
sig og begyndte at knappe sine handsker . 
„ Går de allerede  ? “ 
„ Ja — jeg skulle jo bare se , hvordan de 
havde det . “ 
„ Må jeg da ikke følge dem ? “ 
„ Nej tak — jeg skal skynde mig . Jeg kan 
jo også så udmærket gå alene . “ 
.  .  . Lidt efter stod han ved vinduet og så 
hende gå ned ad gaden . Der var i den måde , 
hvorpå hun bar hovedet , noget , som mindede 
ham om en opplantet bajonet  .  .  . 
.  .  . en bajonet , hvis blanke stål skar ham 
i øjnene . 
Han drog et dybt suk og gik tilbage i værelset . 
Med store ubændige [skridt travede han 
frem og tilbage over gulvet . 
Pokkers også , så kluntet han altid bar sig 
ad i hendes selskab ! Ellers havde han som 
regel fundet kvinderne meget fremkommelige 
— også i selskabslivet — men det måtte 

alligevel have været kvinder af en anden slags . 
Estter var ham som et regnestykke , man efterhånden 
har løbet sin hjerne træt i — der 
måtte et eller andet sted i hans måde at være 
på overfor hende være noget , som lammede 
og dummede ham — måske bare en lille bitte 
omstændighed — men hvor denne lille omstændighed 
sad , det var han ikke mand for at 
opdage . Han vidste bare , at han var forelsket , 
sukkende og uden bagtanke — sådan som han 
ikke havde været , siden hans kind skæggedes  . .  . 
.  .  . Han strakte sig ud ad vinduet og bankede 
med sin stok på ølhandlerens vindue i 
stuen , som han lige kunne nå fra sin førstesal . 
Det var det aftalte signal til , at der skulle 
komme øl . 
Lidt efter lå han på sin chaiselongue . 
Og mens øllet langsomt randt gennem hans 
Hals , fyldtes hans hjerne af hamrende over- 
vejelser . 

oppe hos ridder Thorvald fandt en forhandling 
sted mellem ham og pengemanden , 
partikulier blisse . Mulæslet optrådte som forhandlingsleder 
og ordstyrer . 
Hr . Blisse var en lille pluskævet person med 
et bredt ansigt , glatkæmmet lyst hår og rødsprængte 
øjne , lys sommeroverfrakke , blank 
hat , brovtende guldkæde , signetring , tyk mave . 
Han var bleven anbragt i ridder Thorvalds 
skrøbelige lænestol , som af mulæslet sattes i 
en sagtelig vuggende bevægelse . 
Ridder Thorvald selv lå som sædvanlig på 
chaiselonguen og drak såre meget øl . Partikulieren 
havde afslået at tage del i denne 
nydelse . 
„ Skikkelig , hr . Blisse ! “ sagde ridder Thorvald 
med et strengt blik og hævede pegefingeren . 
„ Skikkelig ! “ 
„ Ja men hr . Solfelt  .  .  . “ 

„ Har jeg ikke betalt dem diskonto ? “ 
„ Hr . Solfelt — de må dog høre , hvad jeg 
har at sige . “ 
„ Gu’ må jeg ikke nikke nej  .  .  . Kan de 
ønske dem en bedre endossent end hr . Svabel ? 
Ved de måske ikke , at han skal arve en kaffeplantage 
i udlandet foruden flere millioner rede 
krus ? “ 
„ Hr . Solfelt — nu må de ikke gøre nar ad 
mig . Jeg forsikrer dem for : jeg fornyede hellere 
end gerne deres veksel . Unge mennesker må 
jo have det , så de kan leve sorgløst — det forstår 
jeg så godt — hele min virksomhed er 
så at sige baseret ud fra denne basis . Men 
— sagen er den , at jeg trænger til penge — 
rent ud sagt , hr . Solfelt  .  .  . “ 
Ridder Thorvald rejste sig og så bedrøvet 
bebrejdende på ham . 
„ De bruger for mange , min dyrebare . De 
er vist bleven en bygænger “ . 
Men nu blev partikulieren hidsig . 
„ Ja , jeg bruger for mange penge , “ sagde han 
dirrende . „ Jeg bruger for mange til usolide 
forretningsforbindelser  .  .  . “ 
Mulæslet gav gyngestolen et skub , så den 
sattes i en løbsk og stærkt knagende bevægelse . 
Hr . Blisse greb fat i armlænet , angst for , at 
den skulle vippe bag over . 

„ Må jeg kalde den sidste ærede taler til 
orden , “ sagde mulæslet . „ Hans bemærkning 
kunne forstås som en insinuation  .  .  . “ 
Men nu blev partikulieren vred for alvor . 
Med en kraftanstrengelse arbejdede han sig op 
af stolen . 
„ Vil de behage at betale mig mine penge , 
hr . Solfelt , “ råbte han , bugnende af harme . 
„ Eller vil de hellere have , at jeg skal lade deres 
veksel protestere ? “ 
Ridder Thorvald klappede ham ømt på 
skulderen . Derpå krængede han med et 
smerteligt blik vrangen ud af sine lommer , 
først bukselommerne , så veste- og jakkelommerne . “ 

„ Hvad skal det sige ? Vil de gøre nar af 
mig ? “ 
„ Vær nu rimelig , hr . Blisse , “ formanede mulæslet 
kærligt . 
„ Jeg spørger dem , om de vil have den 
veksel protesteret . “ 
„ Er de sådan en velhaver , at de har råd 
til det ? Så vidt jeg ved , koster det nogle 
kroner . De skulle sandelig hellere tage den 
diskonto , som bydes dem af et godt hjerte “ . 
„ Jeg bryder mig ikke om deres diskonto . 
Jeg vil have , hvad de skylder mig . Og dermed 
basta ! “ 

„ Det gør mig ondt . Det er det eneste , de 
ikke kan få . “ 
„ Meget vel . Men det er dem , som kommer 
til at tage følgerne “ . 
Han gik med en ophidset mine mod døren 
men blev stående på halvvejen . 
„ Hr . Solfelt , “ sagde han . „ De tror naturligvis , 
jeg er en rig mand . “ 
7 u <-7 <_7 
„ Jeg tror , de er en Dannemand , hr . Blisse . “ 
„ Det mener de jo ikke , hr . Solfelt . “ 
„ Jo gu’ mener jeg det . Men de er noget løs 
i nerveskruerne . De er ikke fri for at være 
lidt hysterisk . De skulle købe dem en cykel , 
kære “ . 
„ Ja , enten de nu tror mig eller de ikke tror 
mig , så siger jeg dem , at jeg selv må låne 
penge . Jeg indrømmer , at jeg tager ti procent 
 .  .  . “ 
„ Ja — om fjerdingåret “ . 
„ Ja — jo ganske vist — men når jeg nu 
må give andre syv à otte . Ikke at tale om 
den store risiko . Jeg taber betydelige summer , 
hr . Solfelt , betydelige summer . Og jeg må 
dog have noget for min ulejlighed . Det daglige 
brød , højstærede — det må dog være basis 
 .  .  . “ 
„ Der ser de selv ! De har såmænd ikke 

råd til det protestmageri . Penge ser de dog 
alligevel ikke fra min side “ . 
„ Nu gør de løjer , hr . Solfelt . “ 
„ Nej , kære , jeg forsikrer dem . En tikroneseddel 
i min pung det er ligeså sjældent et 
dyr som en klapperslange på kongens Nytorv . “ 

„ Jeg vil jo gerne gøre , hvad jeg kan , for at 
hjælpe dem . Nu har jeg haft forretninger med 
dem så længe — man strækker sig jo helst 
så langt , som man kan . “ 
„ De er en kulant mand , blisse . “ 
„ Man måtte jo have noget højere diskonto 
 .  .  . “ 
„ Gudbevares . Jeg er ikke fedtet “ . 
„ Jeg vil diskontere for tyve procent . “ 
„ Tyve ? ! “ Ridder Thorvald fløjtede hånligt . 
„ De må jo fejle noget , fatter — de har galopperende 
storhedsvanvid . Jeg vil give dem tolv , 
siden det er dem — men så ikke en øre 
mere ! “ 
Partikulieren blev opbragt . Hans åsyn var 
som en stor , uhyggeligt glødende ildkugle at 
skue . 
Og atter syntes underhandlingerne at skulle 
sprænges . 
Dog — under mange edelige forsikringer og 
krampagtige vridninger fra hr . Blisses side optoges 

de igen . Og til sidst enedes man om at 
blive stående ved fjorten procent  .  .  . 
.  .  . Da hr . Blisse var gået , sad ridder 
Thorvald og mulæslet og hang med hovederne . 
„ Nu er den snart kriminel , mul , “ sagde 
ridder Thorvald . 
„ Den er rent ad helvede til , “ indrømmede 
mulæslet . 

i nogen tid havde skuespiller Årup skrantet . 
Og en aften var der i teatrets forhal opslået 
anmodninger til publikum om at vise 
ham overbærenhed . 
Overflødigt — mente de , som så ham . Thi 
aldrig havde hans spil forekommet dem mere 
ildfuldt og ungdommeligt end i aften . Publikum 
syntes helt at være hildet i hans magt — 
det var som et kæmpe-instrument , på hvilket 
alle taster adlød hans ånd . En trækning om 
hans mund , et glimt i hans blik , en nuance i 
hans stemmeklang — og i alle disse ansigter , 
der lyste blegt frem af salens halvmørke , 
skiftede udtrykket som på kommando . 
Men oppe på teatret gik skuespillerne 
stille om . 
I kulissen var der stillet en lænestol frem . 
Hver gang Årup kom ud af scenen , lod han 
sig falde ned i den . Og hans påklæder stod 

rede med en Pels , som skuespilleren straks fik 
lagt om sig , mens han fugtede sine læber med 
et glas Kognak . 
Så længe mellemakten varede , sad han stønnende 
og med halvlukkede øjne . Over den dødblege , 
gustne hud lå sminken som et spraglet , 
fremmed hylster . På hans pande piblede 
sveden iskold frem og banede sig vej over de 
kunstigt blussende kinder . Og under hans sværtede 
bryn klæbede øjenlågene sig tungt sammen 
over det matte , glansløse blik . 
Men i det øjeblik , han så igen stod der 
inde , var alle sygdommens og lidelsens gribbe 
skræmt på flugt . Og de vunder , som deres 
kløer havde slået , lukkede sig . Det hærgede 
legem blev spænstigt og rankt , og det matte 
øje fik glans og glød , den svage og sprukne 
stemme klang og farve . 
Der var bleven tilkaldt en læge . Da tæppet 
var faldet for næstsidste akt , forbød han Årup 
at spille videre . 
Men Årup ville føre rollen igennem . 
„ Dødsscenen , “ mumlede han , dødsscenen “ . 

og regissøren gav tegn til , at tæppet skulle 
gå  .  .  . 
.  .  . Men da stykket var forbi , blev Årup 
liggende ubevægelig på scenegulvet . 

og mens bifaldet skyllede frem , mægtigt , 
brusende mod rampen som en brænding , 
bøjedes tyve sminkede ansigter over ham . Og 
hjælpende hænder straktes frem for at støtte 
ham og føre ham bort . 
Inde på sofaen i skuespiller-foyeren blev 
han lagt . En efter en forlod kammeraterne 
ham . Tavse og alvorlige gik de til deres påklædningsværelser . 
Kun lægen og Årups påklæder 
blev tilbage hos den syge . 
Direktøren kom ind . Han havde hele aftenen 
gået fra og til for at forhøre til ham . Udsigten 
til at måtte lægge repertoiret om havde 
sat ham i stærk ophidselse . 
„ Ja , man er heldig ! “ sagde han . „ Bedst som 
man har fået et stykke , som folk kan bekvemme 
sig til at se , så går aktørerne og 
dejser for en . Har de det godt , så spiller de 
skidt , og spiller de godt , så har de det skidt . 
Skuespillere burde fanden gale mig synes af 
en dyrlæge , før man engagerede dem “ . 
Lægen vinkede til ham , at han måtte være 
stille . Men han gav ikke agt derpå . 
„ Nå , hvordan går det så med ham ? Kan 
han spille på denne side fastelavn ? “ 
„ De gør bedst i slet ikke at gøre regning 
på ham , “ sagde lægen alvorligt . 
Direktøren for bandende ud af foyeren . I 

gangen udenfor mødte han teatrets soubrette . 
Hun var trods sit rollefag af et meget følsomt 
sind , og hendes livs sorg var , at man aldrig 
ville anvende hende i sværmeriske roller . Hun 
fældede ved enhver rimelig lejlighed talrige 
tårer og var også nu ganske opløst i gråd . 
På direktøren virkede hendes bedrøvelige 
skikkelse som et bremsestik . 
„ Så , hvad fanden tviner hun nu for ? “ 
Råbte han . „ Skulle nogen hyle , så måtte det 
vel være mig . Hver gang en af jer får ondt 
i maven , så er det tusinder af kroner ud af 
teatrets kasse . “ 
„ Er det farligt , hr . Direktør ? “ jamrede 
damen . 
„ Farligt ? Ja gu’ er det farligt . Man har ét 
menneske i sit personale — siger og skriver ét 
— der kan bære en rolle — og så må han gå 
hjem og lægge sig ! Stille fordringer — det 
kan i alle sammen . Men passe lidt på jeres 
helbred — tage en smule hensyn til teatret 
— det falder sgu ikke nogen af jer ind ! “ 
Han for ind i sit kontor og smækkede døren 
hårdt i efter sig . 
En halv time senere rullede en drosche bort 
fra teatret . Den strøg forbi frontespicen af 
den store bygning , der nu lå øde og mørk og 
tilstænget , forbi de oplyste kafévinduer , indenfor 

hvilke' teatergængerne drøftede forestillingen , 
krydsede ned ad strøget mellem natteglade 
fodgængere og landauere og drosker . 
Så drejede den om ad gader , der var stille og 
lidet oplyste , og holdt omsider udenfor Årups 
dør . Lidt efter halvvejs bar to mænd en sammenkrummet 
og stønnende skikkelse op ad 
trapperne . 
.  .  . Næste dag bragte bladene notitser om 
den afholdte skuespillers sygdom . Deres kilde 
var direktøren , og de gik ud på , at det kun 
drejede sig om et lettere ildebefindende og at 
man sandsynligvis snart atter ville få hr . 
Årup at se på scenen . 
Men oppe i sit soveværelse lå Årup . Natten 
havde været hård . Den havde knuget hans 
legeme i smerte og havde trukket dybe furer 
om hans mund . Nu lå han ganske stille hen 
og stirrede under de halvlukkede øjenlåg ud 
i rummet . Armene lå kraftløse over dynen , 
og håret syntes grånet og tyndere end ellers . 
Der var kommet sygeplejerske . Ellers var 
han ganske alene . 
Men foran ham på dynen lå en buket 
friske roser . Den var bleven sendt ham om 
morgenen — anonymt . 
Når han så på den , var det ham , som om 
hvert af de svulmende kronblade hævede og 

sænkede sig . Hver blomst var som et levende 
væsen , der trak vejret sundt og roligt . Han 
syntes , at de var venneansigter , der ude fra det 
store ubekendte lyste ham i møde , og han var 
bleven glad som et barn , da disse blomster 
blev bragt ind i hans stue . Disse blomster , 
skænkede af en , hvis navn han ikke kendte — 
de kom som en hilsen fra de tusinder , hvis 
sind hans kunst havde fængslet . De bares ham 
i møde på kammen af en sympatiens og beundringens 
bølge . 
Altid havde de anonyme blomster været ham 
de kæreste . Når han fik dem , bares det ham 
for , at han var en fyrste , der modtog hyldest 
fra sit folk , fra den store navnløse mængde . 
Og han syntes , han holdt et scepter i sin 
hånd . 
Han lod sit blik glide om i værelset . Hm 
— også- i den retning delte skuespilleren lod 
med fyrsten , at han ikke havde noget privatliv . 
Dette rum , hvor han nu lå — det var 
ikke noget hjem . Alt sammen var det koldt og 
dødt , som var det hele stillet op til en formiddags-prøve 
på scenen . En sovekammerdekoration : 
i baggrunden seng , ved højre 
sidevæg toiletmøbel , overfor det chaiselongue . 
Når tæppet går op , ligger Årup i sengen , 

« 
På en stol ved siden af sidder en sygeplejerske 
 .  .  . 
Hvem var denne sygeplejerske ? Han kendte 
hende ikke , vidste kun , at hun hed frøken 
Hansen . Altså : en sygeplejerske — frøken 
Hansen . En aktrice , som man havde engageret 
til mod et bestemt aftenligt vederlag at udføre 
en birolle i hans livs hverdagskomedie — en 
rolle , efter hvilken hun lagde sit ansigts folder 
og farvede sin stemmes klang . For så og så 
mange kroner håndsrækning , for så og så 
mange kroner medfølelse  ! Og når hun var 
færdig med sin dont , ville hun stryge masken 
fra sit ansigt , smøge kostymet af sig og bære 
sit ubekymrede sind ud i verden  .  .  . 
Jo — det var ganske i sin orden , at de 
blomster , han fik , var anonyme . Han var ikke 
noget menneske . En kunstner , en agerende . 
Og den hele verden om ham bare kulisser . 
Helst så han på sygeplejersken , når hans 
øjne var halvt sunkne i og han kun skimtede 
hende gennem øjenvippernes slør . Så syntes 
han , at hun blev til en ganske anden : en slank 
og sørgmodig kvinde med hvide hænder . Hun 
sad ved hans seng og sang ganske sagte , og så 
strakte hun hænderne frem mod ham , og de 
blev til store , hvide vinger , på hvilke hun 
hævede sig langsomt op mod den tindrende 

blå himmel . Men han selv måtte istå nede 
på jorden og se hende stige . Og til sidst 
mattedes hans øjne , og hendes skikkelse singles 
af grå tåger  .  .  . 
Så rev han sig med et ryk ud af det , tilbage 
til virkeligheden . Han ville være vågen , 
ville ikke være syg . Han tvang sig til at tænke 
på en rolle , han havde fået tildelt . Han forsøgte 
at give den form : sådan skulle dette 
menneske stå og gå , sådan skulle dets 
stemme lyde . Og han gav sig til at tænke på 
kostyme og paryk . Men han formåede ikke 
at holde tankerne samlede om denne ene figur . 
Den forvandledes og leddelte sig til andre 
skikkelser . 
Han kendte dem alle — selv havde han givet 
dem kød og blod , og de havde diet af hans 
sjæl . Nu stod de som en tavs livvagt om hans 
leje  .  .  . 
Dagen dråbede sig afsted i en uendelighed 
af svagt perlende minuter . 
Da skumringen kom , syntes han , at han var 
på teatret . Scene-instruktøren var en underlig 
gråklædt mand med brændende øjne og et 
gult smil . Årup skulle spille en rolle , hvis 
indhold var skåret ud af hans eget liv — dens 
tekst kendte han ikke . For hver replik , han 
sagde , tappede scene-instruktøren en dråbe 

blod af ham . Alligevel måtte han spille , 
skulle han spille . 
Nede i salen , der var vid og højloftet som 
en verden , sad hoved ved hoved et ubarmhjertigt 
publikum . Og på en gang fik alle 
disse mennesker det besynderlige indfald at 
klæde sig nøgne . Ikke blot klæderne lagde de 
fra sig men også det kød , de havde på knoglerne . 
Så sad de og klaprede med muldne , 
gustne dødningearme . Kun en gammel dame 
på første række havde beholdt sit rødbrune , 
visne hår på hovedskallen . Og hun lo fornøjet 
med sine blottede tandrækker og blinkede 
polisk ud af de tomme øjenhuler  .  .  . 
Da natten faldt på , tog smerterne ham . 
Sanseløs sank han ned i deres martrende afgrund . 
Sygeplejersken måtte give ham morfin 
for at han kunne finde ro . 
. . . I de dage , som fulgte , følte han sig 
stedse svagere . Og lidt efter lidt trængte den 
tanke sig ind på ham , at hans sygdom måske 
kunne være farlig . Først kom den som en 
tøvende og dæmrende anelse . Så tog den fast 
greb i hans sind og lod sig ikke genne bort . 
Og da den var kommen så vidt , fandt han 
et eget behag i at ligge og drøfte sagen med 
sig selv . Når han havde fred for sine smerter , 
næsten morede det ham at tænke sig livfet'og 

døden som to medbejlere , der stredes om overmagten , 
mens han selv som upartisk kampdommer 
så til . 
I begyndelsen stod de omtrent lige , og så 
lod han dem trække lod om , hvem der skulle 
bære sejren hjem . Han valgte et vilkårligt 
stykke af væggen og talte , hvor mange figurer 
der på dette stykke var i tapetet . Blev tallet 
ulige , så havde livet vundet , men var det lige , 
så betød det død . Og død og liv spillede 
med skiftende held i dette besynderlige lotteri 
 .  .  . 
Men lidt efter lidt lod han ganske livet gå 
ud af spillet og så nu kun døden for sig . Den 
voldte ham imidlertid ingen rædsel , knap nok 
bekymring . Hele sit liv igennem havde han 
været religiøs . Hans religion var uden mange 
dogmer men også uden tvivl — den var 
bred og lys og selvfølgelig . Ind til denne sin 
tro lagde han sig nu trygt . Bag døden øjnede 
han ingen fare . Den var ham kun en ny situation 
 .  .  . 
Men dette nye satte hans indbildningskraft i 
bestandig bevægelse . Han lå og drømte sig 
ind i alle iscenesættelsens enkeltheder . Hejsa ! 
Hvor der ville blive en snadren på teatret i 
foyeren og alle garderoberne . Direktøren ville 
bande over forstyrrelsen i repertoiret , damerne 

ville græde , herrerne gå om med dystre miner 
og tale med sagte stemmer  .  .  . Han så hver 
enkelt af dem for sig , hvordan de ville tage 
det , hvordan vennerne ville savne ham og 
uvennerne lade deltagende . Og til sidst samledes 
alle de spredte billeder i et eneste stort slutnings-tableau : 
begravelsen med bjerge af blomster 
og et langt vogntog efter kisten , med emsige 
reportere og trængsel af nysgerrige i 
kirken . Og i hele dette skuespil var han den 
ubestridte indehaver af hovedrollen —helten , om 
hvem hele opmærksomheden ville samle sig  .  . . 
Hans fantasier blev til tider afbrudt ved , 
at justitsråd Tonning eller globerg kom for at 
se til ham . Så længe de var der , talte han 
om ligegyldige ting , og han anstrengte sig til 
det yderste for , at de ikke skulle mærke , hvor 
syg han var . Thi han følte en pirrende nydelse 
ved at beholde det for sig selv som en hemmelighed , 
der først skulle afsløres , når øjeblikket 
var der  .  .  . 
Alligevel trængte justitsråden ind på ham 
for at få hans samtykke til , at der blev telegraferet 
efter Tage . Men herom ville han ikke 
høre tale . 
Under alt dette skred sygdommen ubønhørligt 
frem . Hans stemme blev svagere og svagere 
og sank næsten ned til en hvisken . Han kunne 

kun tage flydende næring til sig , og det kostede 
ham uhyre anstrengelse at vende sig i sengen . 
Om natten huserede alle sygdommens ånder 
som et løssluppet uvejr i hans indre  .  .  . 
I denne tilstand blev han enkelte gange 
greben af en ubændig lyst til at leve . Herregud , 
der var dog så meget , han endnu gerne 
ville ville nå i livet — det kunne ikke være 
meningen , at han skulle dø , inden han havde 
nået i sin kunst at gribe det højeste , yde det 
bedste , han formåede  .  .  . Eller det var Tage , 
hans længsel drejede sig efter — han tørstede 
efter at se ind i hans øjne , der var ham som 
et stadigt minde , ødsle på ham al den angrende 
kærlighed , som han i så mange år havde 
stængt tilbage  .  .  . 
Men når han så var midt i alt dette , bøjedes 
sygeplejerskens ansigt ned over ham . Og han 
blev atter indehaveren af en rolle , der for enhver 
pris skulle spilles til ende  .  .  . 
.  .  . En dag følte han sig meget bedre . Han 
ville stå op . Fra sin seng kunne han se , hvor 
solen strålede . Den faldt i brede striber over 
dynen . Han bad så mindeligt sygeplejersken 
om at hjælpe ham hen til vinduet . Der ville 
han sidde og se på dagen og livet . 
Men sygeplejersken turde ikke føje ham . 
Indlod hun sig på det , ville hun få en ulykke 

af lægen . Og hun gik hen til vinduet og lod 
rullegardinet falde . 
Årup lå ganske stille . Men da hun var 
gået bort for at spise til middag , stod han 
alligevel ud af sengen og kastede en slobrok 
om sig . I flere dage havde selv den ringeste 
bevægelse i sengen kostet ham svære smerter . 
Nu gik han fast og uden vaklen hen over 
gulvet . 
Først rullede han gardinet op og gav sig til 
at se ned på gaden . 
Men et øjeblik efter vendte han sig atter 
bort . Dette liv var ikke for ham mere , det var 
ham fremmed , kom ham ikke ved  .  .  . 
Han gik hen og åbnede sit klædeskab . Der 
gemte han omhyggelig det kostyme , hvori han 
havde debuteret . Han havde været prins Henrik 
i Shakespeares „ Henrik den fjerde “ . 
Stykke for stykke tog han kostymet på . 
Han lod sin dødningmagre hånd glide ned ad 
dets stof , og om hans blege læber lejrede der 
sig et ungt smil af lykke . 
Da han var klædt på , satte han sig i en 
lænestol foran toiletspejlet . Han fik sine 
sminkesager frem , farvede de indtærede , skægstubbede 
kinder røde , lagde skygge om øjnene , 
der skinnede med en feberagtig glans  .  .  . 
Og han var prins Henrik . Sorgløs færdedes 

han i værtshuset i eastcheap . Han pressede 
alle ungdommens druer i sit bæger . Og rundt 
om ham ravede falstaff med sin flæskebug og 
bardolph og pistol . Og kåde , overmodige ord 
fløj fra hans læber . 
Men langt borte kunne han høre en brusen . 
Han vidste , den kom nede fra publikum i 
teatret . Men han kunne ikke skælne noget 
enkelt ansigt . 
Og pludselig syntes han ikke mere , han stod 
på scenen . Han var ude på en grøn mark , 
der var uden grænser , og han var nået til det 
optrin i skuespillet , hvor han skulle kæmpe 
med Henrik Percy . Men hedsporen havde et 
ansigt , som han kendte : det var Tages alvorlige , 
faste blik , der nu mødte hans . De to var 
ganske alene . Og som rollen foreskrev det , 
hævede de deres sværd mod hinanden  .  .  . 
Men på en gang lammedes Årups arm , og 
han kunne kun ganske utydeligt og svagt fremmumle 
monologen : 
.  .  . Ærgerrighed , 
du slette væv ! hvor er du krympet ind !  . 
Mens dette legem indeholdt en sjæl , 
fandt det et kongeriges rum for snævert ; 
men nu har det i to skridt ussel muld 
plads nok . — den jord , som bærer nu dit liv  . . . 

længere kom han ikke . Et blændende lyshav 
strømmede ham i møde — et lys som af 
hundrede glødende sole , hvori hans øjnes sekraft 
sluktes . Og han syntes , det sugede ham 
til sig . Han gled ud i det tomme rum , hvor 
der kun var lys og intet andet — svævede 
frem mod et mål , som han ikke kunne øjne  . .  . 
Da sygeplejersken en time senere kom tilbage , 
sad han endnu i sit kostyme i lænestolen . 
Blikket var brustent . Hans legem var koldt . 
Så blev der telegraferet efter Tage . 

Tage Årup trængte sig gennem mængden 
på Københavns banegårds ankomststation  .  .  . 
Endelig ! endelig ! endelig var han hjemme igen ! 
Der stod folk og modtoges af slægtninge — 
der var fugtigt kyssende grupper , og der var 
gensynsglad , måbende  .  .  . Han vred sig gennem 
dem , han skubbede til side , fik vrede øjekast 
— ville bare frem ! 
Ude på pladsen udenfor kom han i tanker 
om , at han havde glemt at sørge for en drager 
til sit rejsegods . Men han gav sig ikke tid til 
at vende om . Der fandtes vel inde i byen en 
eller anden , som han kunne få til at tage sig 
af det . Bare videre ! 
Det regnede i små , milde dråbefnug , der 
efterhånden gjorde hans klæder tunge . Men 
han ville ikke tage drosche . Til fods mærkede 
han mere håndgribelig ! , syntes han , hvordan 

afstanden kortedes . Hvert skridt slugte jo sin 
stump af den . 
Han hastede op gennem byen . Det var lige 
i mørkningen , og hen ad asfalten , hvis fugtige , 
gråglinsende flade stribedes skiftevis af det 
hvide elektriske lys og af det rødgule skær fra 
gaslygterne , skød sig en mørk strøm af mennesker . 
Tage følte et eget lunt behag ved at 
høre løsrevne stumper af deres samtale , ved 
at læse de velkendte navne på butiksskiltene 
— ved den trygge , sikre følelse af at være , 
hvor han hørte til  .  .  . 
Budskabet om faderens død havde straks 
ramt ham med en pludselig , brutal voldsomhed . 
Dette korte telegram , der en dag blev bragt 
ham ind i hans stue der ude mellem fremmede 
— det havde været som et fjendtligt overfald , 
havde revet ham ud af den fredelige ligegyldighed , 
hvori hans sind siden afskeden fra 
hjemmet havde sænket sig . Alt , hvad han 
troede dulmet og lægt , var med det samme 
brudt op . 
Hele sit liv havde han håbet , at der en 
skønne dag skulle åbne sig for ham en løndør 
ind til de skjulte vråer i faderens sjæl . 
Nu havde dette telegram med sin kolde ubarmhjertighed 
uigenkaldeligt drejet nøglen om i 
låsen . 

men den bitre uhygge-følelse , som derved 
var opstået hos ham , ville ikke tø op til 
nogen virkelig sorg . 
Hver gang han forsøgte at se faderen for 
sig — se ham som en , han havde holdt af — 
trængte det spørgsmål sig frem , hvad denne 
mands liv i grunden havde været for ham . 
En for en tog han hans gode egenskaber for 
sig , ville nitte dem sammen til et personligheds-billede . 
Men han kunne ikke få dem i 
noget forhold til sig selv — de var og blev 
ham så underlig fremmede og uvedkommende . 
Og halvt mod hans villie dukkede der op i 
ham en følelse af frigørelse . Forgæves søgte 
han at skjule for sig selv , at faderen havde 
været en skyggegiver over hans dage  .  .  . 
Han hastede nu mod livet , det åbne liv 
— ikke mod den døde , som det var hans pligt 
at begrave  .  .  . 
På Amagertorv var der nogen , der råbte 
ham an . Det var en af hans medlærere fra 
skolen . Og mens Tage dirrede af utålmodighed , 
måtte han lade sig langsomt dryppe med 
mange brede og lindt deltagende ord . Da han 
omsider slap løs , gav han sig til at løbe ned ad 
Østergade , mens droskekuskenes varskoråb 
hvert øjeblik lød advarende til ham . 
Endelig stod han udenfor det hus , hvor 

justitsråd tannings boede . Lige før han 
drejede om hjørnet , var den tanke slået ned 
i ham , at der ingen var hjemme . Men nu så 
han , at der skinnede lys ud fra dagligstuevinduerne 
på anden sal . 
I samme øjeblik svaledes den febrilskhed , 
der havde været over ham . Han gik i ro og 
mag op ad trapperne og ringede på . 
En pige , som han ikke før havde set der i 
huset , lukkede op for ham . Med en følelse 
af , at den tid , han havde været borte , havde 
gjort ham til en fremmed , trådte han ind i 
stuen . 
I sofaen sad , hjemme-tilfreds og hyggestemt , 
ridder Thorvald , hegnet af familiens Kres .s 
ved synet af ham følte Tage al sin gamle 
tvungenhed stige op i sig . Estter havde rejst 
sig med et udråb og ville ile ham i møde . 
Men det fremmede udtryk i hans ansigt holdt 
hende tilbage . 
Han gik frem i stuen og hilste . Og man 
vekslede almindelige talemåder om hans 
faders død . Justitsråden skaffede i smug sit 
toddyglas til side . 
Tage sad med en ubehagelig femtehjulsfornemmelse . 
Og samtalen gik i stå . 
Men heller ikke ridder Thorvald syntes 
ganske vel til mode . Om hans mund hang et 

stivnet smil , og Tage kunne mærke , hvordan 
hans blik mistænksomt flakkede om ham . 
Da skød han en fast og stærk beslutning op 
i livet . Han ville ikke vige Marken . Nu ville 
han slås , tage tag , spænde i med alt , hvad han 
ejede af sej nerve for at vise , hvem der til 
syvende og sidst var den overlegne . Så fik 
det briste eller bære . 
Med en kraftanstrengelse gav han sin stemme 
klang af utvungen hjertelighed . 
Han begyndte at tale om sin fader . Han 
vidste at drage justitsråden , Fru Tønning og 
estter ind i samtalen på en sådan måde , at 
ridder Thorvald måtte blive udenfor . Han 
bad ham høfligst undskylde , at han berørte 
forhold , som hr . Solfelt jo ikke kunne være 
inde i . Men han forstod jo nok , at dette måtte 
være ham en trang — ja , at han måtte have 
andre mennesker til at dele det , der nu i det 
sidste par døgn havde sysselsat hans sind så 
stærkt  .  .  . 
Jo — det fattede ridder Thorvald så inderlig 
vel . Han forstod det ind i sin sjæls inderste . 
Han svedte tempereret af dyb forståelse . 

efterhånden blev Tage stærkt opTagen af 
sin tales emne . Tanken om faderen og om 

hans eget forhold til ham voksede og tog ham 
helt fangen . 
„ Når jeg nu tænker på far , “ sagde han , 
„ så synes jeg , jeg har mistet ham for mange 
år siden . Jeg synes , at jeg allerede som lille 
dreng har stået ved en korsvej og set min 
fa’er gå en anden vej end den , jeg valgte . 
Siden kom der en fremmed mand i hans sted , 
og vi var som regel venner — men den , jeg 
havde mistet , var det ikke  .  .  . Ja , jeg tror , 
jeg her sidder mellem så gode venner , at jeg 
kan tale frit . “ 
„ Ja , Tage — hvis du mener , det er bedre 
i 
for dig end at tie , “ sagde estter . 
Ridder Thorvald sad og rokkede på stolen , 
som om han ville rejse sig og gå . Men han 
kom ikke ud af stedet . 
„ Jeg tror , “ sagde Tage , „ at en kunstner altid 
har ondt ved at give den enkelte noget af sig 
selv , fordi han skal øse ud med begge hænder 
til alle . Der er kun meget få af dem , som er 
så dybt menneskelige , at de har evne til begge 
dele . Far kunne det ikke . Det burde jeg 
have forstået — jeg , der stod lige overfor ham 
som menneske . “ 
„ Ja ja , Tage , “ sagde justitsråden blødt og 
klappede ham på skulderen , „ Din far var 
alligevel en god mand . “ 

der var et øjeblik ganske stille i stuen . 
Man hørte kun ridder Thorvald drage et dybt 
suk . 
Tage tog atter ordet . 
„ Alligevel , “ sagde han , „ — selv om far nu 
kunne kaldes til live igen — jeg ved ikke , om 
jeg kunne komme ham nærmere . Forjegøjner 
ikke det sted , hvor vi kunne mødes . Alt , 
hvad der var af store spørgsmål i livet — 
det destillerede han til kunst . Han kunne ikke 
andet . “ 
Ridder Thorvald bøjede sig frem imod ham , 
og der kom et kampivrigt blink i hans øjne . 
„ Undskyld , højstærede , “ sagde han , „ at jeg 
blander mig i disse private familie-anliggender . 
Men tror de ikke , at der i grunden er 
hæderlige tværdrivere nok til at gøre nytte i 
verden ? Vi kan jo ikke være indrettede på 
det samme alle sammen . Nogle er nu skabt som 
arbejdsbier — det er sådan en slags moralprækende 
indvendige jomfruer af hankøn — 
andre som droner . Begge parter har vel lov 
til at være her og nære sig i landet . “ 
Tage kom til at smile . Ridder Thorvald var 
tyk i mælet af Iver . 
„ De har vist misforstået mig , hr . Solfelt . 
Jeg har virkelig aldrig bebrejdet min afdøde 
fa’er , at han ikke gjorde nytte . “ 

„ Ja , så beder jeg undskylde . Jeg troede , 
de hadede alt , hvad der hedder at leve med 
florvinger på ryggen . “ 
Men Tage rystede på hovedet . 
„ Der er i grunden ikke meget , jeg hader , 
hr . Solfelt . Men ganske vist — jeg kan godt 
bruge det ord om dem , der pjanker alt det væk , 
som er værd at holde af og at slås for . Jeg 
hader unægtelig hele den dumme , kvabsede 
flok af øldanskere og opdunstede fa’ers-sønner , 
hvis vande lukker sig over enhver ærlig 
villie og alvorlig stræben . Kunne jeg komme 
dem til livs , så gjorde jeg det af et godt 
hjerte . “ 
Tage havde rejst sig . Han var en smule 
blegere end før . Og uvilkårligt havde han 
boret sit blik i ridder Thorvalds . 
Men ridder Thorvald undveg det . Lidt usikker 
i mælet sagde han : 
„ Det var jo en frygtelig salve . Jeg har en 
fornemmelse , som om jeg var til missionsmøde . “ 

„ Ja , nu kan de vist trænge til en toddy , 
solfelt , “ sagde justitsråden godmodigt udjævnende . 

men ridder Thorvald smilte sygt . Og hans 
blik søgte famlende estters . 

„ Jeg tror næsten , frøkenen også føler sig 
sønderknust , “ sagde han forceret lystigt . 
Estter bøjede sig over sit håndarbejde . 
„ Jeg synes , Tage har ret , “ sagde hun stille . 
„ Han er bare så ubændig . Men ret har han , 
solfelt . “ 
Ridder Thorvald tav . På justitsrådens 
fornyede opfordring blandede han sig en 
toddy . Men det varede ikke længe , før han 
med febrilsk Iver havde skyllet den i sig . 
Lidt efter rejste han sig og sagde farvel . 
Justitsråden fulgte ham ud i entréen  .  .  . 
„ Du var næsten for hård mod ham , Tage , “ 
Sagde estter , da han var ude af døren . 
Tage smilte . 
„ Næsten ? “ 
„ For han er i grunden så godmodig , “ vedblev 
hun . „ Men det forstår sig , han tager jo 
ingen skade af en overhaling . “ 
.  .  . Tage sagde ingenting . Han sad blot og 
kunne ikke få øjnene fra estter . Nu , da han 
så længe ikke havde været i hendes nærhed , 
var hun ham på en gang ny og kendt . Hun 
sad hos ham , var ham nær , var ham barndomskær 
— og alligevel syntes han , hun vinkede 
ham langt borte fra i et eventyrsyn . 
Det gamle justitsrådpar fik pludselig noget 

at tage vare inde i værelset ved siden af . Da 
de var ude af stuen , greb Tage estters hånd . 
„ Estter , “ sagde han og knugede den . „ Du 
må glemme alting — sådan som jeg har været 
før . Du må . “ 
„ Å , Tage , “ sagde hun blot . Hendes øjne var 
blanke , og langsomt hævedes de mod ham i et 
stort , strålende blik . 
Han tog hendes hoved mellem begge sine 
hænder og mødte dette blik . Og så drog han 
hende ind til sig og kyssede hende  .  .  . 
Lidt efter kom de to gamle atter ind . 
Justitsråden havde skubbet brillerne op på 
panden ,  .sådan som han gerne gjorde , når 
noget satte ham i spænding . Både han og 
hans kone så fra den ene til den anden . 
Estter gik hen til sin moder , bøjede hovedet 
ned mod hendes skulder og kyssede hende 
sagte på kinden . Så forstod begge hendes 
forældre . 
„ Ja , min pige , “ sagde justitsråden , „ det har 
vi jo hele tiden ventet . “ 
„ Ja men far  .  .  . , “ sagde estter , men tog 
sig ligestraks i det . Hun var bleven blussende 
rød . 
Men justitsråden smålo . Han gned sig i 
hænderne og blinkede polisk . 

„ Men nu er det vist bedst , at Tage går , “ 
Sagde han . „ Vi tales jo ved senere . “ 
„ Ja , nu må jeg hjem , “ sagde Tage , og smilet 
veg fra hans læber . Tanken om den døde , 
som ventede ham , var gledet frem for hans nye 
lykke som en kold og bleg skygge . 
Da han kom hjem , var der ganske stille i 
lejligheden . Pigen var flyttet til sine forældre 
— hun havde ikke turdet være alene med den 
døde . Fra etagen nedenunder hørtes der 
klaverspil og ind imellem klang af menneskers 
tale og latter . Og nede fra gaden lød den aldrig 
standsende brusen at hovedstadens færdsel . 
Det var , som om disse værelser var de 
eneste i byen , hvor alt liv var slukt . 
Tage gik ind i sit eget værelse og tændte 
lys . Med lampen i hånden åbnede han 
sagte døren til dagligstuen , hvor faderens 
kiste stod . 
Han satte lampen på skrivebordet . Den 
oplyste kun værelset halvt . Men ved ligets 
hoved stod en armstage med fem lys . 
Tage tændte dem og stod lidt og så på 
kisten . Over ligets ansigt var bredt et hvidt 
klæde . Kun ganske utydeligt skimtedes under 
det ansigtets form . 
Han fjernede klædet . Der lå faderen , hvid 

og udtæret . Næsen var bleven ganske tynd og 
stod skarpt og lige i vejret . Munden var sunken 
ind , så det så ud , som den var tandløs . 
Og under de næsten helt lukkede øjenlåg 
skimtedes det slukte blik . De knoglede hænder 
holdt en halvt hensmuldret rosenbuket , og ved 
fodenden af kisten havde man lagt et par visne 
lavrbærkranse . 
Tage lagde sin hånd på faderens kolde 
pande . Og hans hjerte fyldtes af medlidenhed 
med dette stakkels legem , som lå henstrakt 
der under det hvide liglagen . Al den blussende 
livsglæde , som havde fyldt faderen lige til det 
sidste , den var nu blegnet til et sygt og forknyt 
lille smil , som brast om de slappe mundvige . 
Disse store , mørke øjne , der på scenen kunne 
skinne af så høj en smerte , så varm en mandighed 
— de var nu to matte kugler , der barmhjertigt 
dækkedes af de skærmende låg . Og 
den ranke , ungdommelige skikkelse — den var 
nu fældet af døden , sammensunken og stiv — 
en livløs ting , et opslidt kostyme ! 
Og Tages øjne fyldtes af tårer . Ikke over 
faderen alene , men over hele det stakkels liv , 
der så ubekymret leges i solens skin , mens 
døden allerede har opspærret sit gustne gab 

ude i nærheden af kirkegården lå der 
en lille bedrøvet kafé . 
Den ernærede sig næsten udelukkende af 
deltagere i ligfølger . Derfor havde den og 
dens personale i årenes løb antaget et passende 
præg af deltagende vemod . Selve lokalet 
var holdt i mørke farver , og også værten 
og opvarterne spillede i det dunkle . Når de 
bevægede sig mellem gæsterne , talte de med 
sagte , kondolerende stemme . 
Herind søgte også en del af dem , der havde 
fulgt Årup til jorden . Nogle af teatrets skuespillere 
og funktionærer , et par forfattere , 
tre—fire journalister . Og ved et bord for sig 
sad ridder Thorvald og mulæslet sammen med 
globerg . 
Globerg havde taget sig Årups død meget 
nær . Som én Art vasal havde han bestandig 
stået under vennens beskyttelse , formet sine 

forøvrigt aldrig udtalte meninger efter hans og 
været hans gæst , når de var ude sammen . 
Han havde derfor for længst vænnet sig af 
såvel med at tænke som med at betale selv . 
Trængte han til penge , havde Årups pung altid 
stået ham åben . Og det var aldrig faldet 
ham ind , at hans indtægter egentlig var for 
små til hans behov . 
Nu sad han tilbage med en klam , enke-agtig 
sorg i sindet . Han havde allerede måttet gøre 
udveje for nye indtægtskilder , havde averteret 
i bladene efter elever og var så småt begyndt 
at tænke på at få nogle klaverer at stemme . 
I den kølige efterårsluft frøs han bitterligt i 
sin tynde sommerfrakke , og hans urlomme 
hang slap og tom . 
Først havde han været bænket ved et bord 
sammen med nogle unge skuespillere . Men da 
betalingens øjeblik kom , havde han stille og 
ubemærket listet sig bort og givet sig til at 
krese om ridder Thorvald og mulæslet , indtil 
de havde opfordret ham til at slå sig ned ved 
deres med en flaske whisky smykkede bord . 
Denne indbydelse var falden som en lindring 
over hans sjæl . Thi han følte en inderlig 
og sønderrivende trang til spiritus svide i 
sig . Og på den anden side vidste han , at de 

l178 
få kroner , han havde i sin lomme , skulle 
forslå endnu i fjorten dage . 
De to venner talte om forkrænkeligheden . 
„ Uha , uha , “ sagde mulæslet og skuttede sig , 
som om han frøs , „ — når man selv skal til 
det , hvad  ? “ 
„ Ja , “ sagde globerg høfligt indrømmende , 
„ — det er underligt . “ Med sit blik holdt han 
mulæslets fast og bortledte derved hans opmærksomhed 
fra , at han listede flasken over 
til sig . 
„ Ja , “ vedblev mulæslet , „ man kommer alligevel 
til at tænke over så meget . Det kan ikke 
undgås — når man står ved en grav “ . 
Ridder Thorvald slog i bordet : 
„ Hvor gider du tale om det , mul ? Det kan 
dog ikke tage videre på dig at komme i 
jorden . “ 
„ Det vil jeg nok sige ! Hvorfor skulle det 
ikke kunne tage på mig ? “ 
„ Fordi du er sat i spiritus , min søn ! Du 
bliver ved at holde dig , ligesom du kunne være 
henkogt . Og om et par hundrede år så 
graver de dig op og anbringer dig i et museum . 
„ Manden med sprutmaven “ kan du komme til 
at hedde i kataloget “ . 
„ Uha , uha ! Jeg kan ikke lide den tanke “ . 
„ Så kan du jo lade dig brænde ! Bare der 

bliver sat en tændstik til din hale , så står 
du i en blå flamme “ . 
„ Du skal nu lade være at gøre grin med den 
slags ting , ridder . Jeg kan ikke lide det “ . 
„ Hvad fanden — du bliver jo helt bleg . Du 
sidder med et ansigt som en angrende krokodille 
i måneskin “ . 
„ Ja , jeg vil sige dig , ridder — jeg er kommen 
til at tænke over så meget i den sidste tid , 
og “ — hans ansigt antog et udtryk af sammenbidt 
villiefasthed — „ Du må nu undskylde , 
men du ser mig ikke så meget herefter , som 
du før har gjort “ . 
„ Nå — sådan — ja ja — det kommer jo en 
gang  .  .  . Men så skal du også drikke . Drik , 
din tykke slave ! Mai din bug højrød og tag 
et brændende stearinlys i munden , thi glædens 
time er inde  .  .  . Du tror måske ikke , jeg 
har landets mønt ? “ 
Han tog en håndfuld tikronesedler frem 
og lagde dem på bordet . Globergs øjne lyste . 
„ Har du  .  .  . , “ sagde mulæslet men standsede 
pludselig . 
Ridder Thorvald nikkede . 
„ Jeg har malket en gammel spattet guldko , “ 
Sagde han . „ Men det yver gi’er kun i spanden 
denne ene gang  .  .  . Å fanden — det er jo 
ligegyldigt , det hele ! Vi kommer dog alligevel 

allesammen til sidst den vej , vi skal . Jeg giver 
skum ! Drik ud for  .  .  . ! “ 
Lidt stakåndet kaldte han på opvarteren 
og bestilte champagne . 
Globerg skjalv af vellyst . 
Efter en times forløb var mulæslet så ilde 
tilredt , at man ikke kunne have ham siddende 
længer . Han støjede op og slog i bordet , og 
til andre tider græd han og erklærede , at han 
ville vandre i et nyt levned . Opvarteren kom 
hen og lagde sørgmodig formanende en hånd 
på hans skulder . 
Ridder Thorvald trak ham udenfor og fik 
ham ind i en drosche . Også globerg fik plads 
i vognen . Han havde påtaget sig omsorgen 
for , at han kom hjem i god behold . 
Og da vognen satte sig i bevægelse , strakte 
han hånden ud af vinduet og lånte ti kroner 
af ridder Thorvald . 
Ridder Thorvald ville ikke med . Han var 
bleven greben af en pludselig trang til at være 
alene . 
Uden noget bestemt mål drev han ind ad 
byen til . Men han søgte udenom hovedgaderne , 
hvor færdselen gik og livet levedes . Han gik 
i en bue udenom byen . Vejen , han fulgte , var 
halvt landevej , halvt gade . Til den ene side 

var der åben mark , til den anden store , nyopklinede 
huse med grimme , nøgne gavlflader . 
„ Sættes i spiritus ! “ sagde han ved sig selv , 
idet han forfulgte sin tankegang fra før . „ Ja , 
hvorfor ikke ? Så var man dog noget i denne 
verden . Oven i købet  .noget i sit slags enestående 
— en Art kongelig geheime-spiritusråd 
 ! Hvorfor skulle det i grunden ikke være 
ligeså behageligt som så meget andet ? Noget 
er surt og andet er sødt , den ene fødes til stiftsfysikus 
og den anden til jordemodermand — 
hvorfor skulle man så i grunden ikke være 
lige glad i begge ender ? Det er rart at drikke 
øl , men det kan også være tilfredsstillende at 
komme i tugthuset ! “ 
.  .  . Han var kommen ind i en trang og 
smudsig gade . 
Den lignede en afgrund , udhulet mellem de 
to husrækkers bjergkæder . I snart sagt hvert 
andet hus rummede kælderen en marskandiserbutik 
med hele sit ynkelige lager af ituslået 
porcelæn , af skidne klude , afjaskede maskeradedragter , 
rustent værktøj , blikspande uden bund 
og krukker uden hank . Og fra talrige beværtningsgruber 
osede en stram lugt af sure ølrester 
og årgammelt snavs . 
På fortovet legede en stor mængde børn , 
lasede , blege af dårlig føde , med rødrandede 

øjne og skorper af snavs på ansigt og hænder . 
Og i en gadedør stod en mand , der så ud som 
en levende rede for utøj , og skuttede sig . Et 
blegfedt fruentimmer med mørke hårtjavser 
ned i øjnene smuttede forbi ham og hilste ham 
med et grin og nogle skraldende ord  .  .  . 
Ridder Thorvald slentrede ned ad gaden . 
Det gjorde ham næsten godt for en gangs skyld 
at ånde denne rå luft , mættet som den var 
af fattigdom og last . Her var ingen fine fornemmelser , 
ingen moralsk blegsottighed . Her 
bar man over med hverandre , fordi enhver især 
havde sin skavank og den ene altså ikke stort 
at lade den anden høre . 
.  .  . Pludselig standsede han udenfor et bestemt 
hus . Det havde straks forekommet ham 
kendt . Og da han kastede et blik ind ad gadedøren , 
stod det ham også klart , hvilke erindringer 
det rummede for ham . 
Herregud — det var jo her , den tykke Klothilde 
boede . 
Tanken om Klothilde gjorde ham blød om 
hjertet . Hvor lidt var han ikke sammen med 
hende kommen svingende i drosche om hjørnet 
derhenne og havde gjort holdt udenfor denne 
gadedør , der trods det , at næsten al dens maling 
var forsvunden , så energisk frabad sig al 
handel og opbæring ad hovedtrappen . Under 

alskens skæmt havde de hjulpet hinanden ud 
af vognen , og somme tider havde Klothilde 
snappet hatten af hovedet på ham og var 
løbet ind og havde smækket gadedøren i efter 
sig . Så havde han måttet stå med bart 
hoved ude på gaden og underhandle for at 
få hende til at lukke op , mens hun viste sit 
leende ansigt bag dørens glasruder  .  .  . Bagefter 
fulgte han hende gerne op ad trappen . 
Men de gik meget sagte , for at klothildes-forældre 
intet skulle høre . Thi de gamle var , 
efter hvad datteren lod forstå , pansrede med 
urokkelige grundsætninger . 
Ja herregud — den tykke Klothilde ! Han 
så for sig hendes røde , grådopsvulmede ansigt 
fra den dag , da han gav hende løbepas . 
Hvorfor i grunden havde han gjort det ? Hun 
var jo dog en skikkelig pige , den tykke Klothilde 
— og så var hun af alle kvinder den eneste , 
der nogensinde havde holdt af ham . Var det 
måske ikke bedre at have en god , trofast køter 
liggende foran sin dør end at jage efter en hvid 
hind , som dog aldrig lod sig fange  .  .  . ? 
Uden at tænke over det var han begyndt at 
gå opad trappen . Udenfor en dør på tredje 
sal standsede han . Jo , navnet stod der endnu : 
Frandsen , skomager . 
Han hørte en skingrende kvindestemme 

indenfor . Da den ikke ville tie , ringede han 
på . 
Der kom et halvvoksent , snavset pigebarn og 
lukkede op . På armen slæbte hun et barn 
på et par år , klædt i et par fedtede røde 
underbukser og en Art kavaj af en uudgrundelig 
brun farve . 
Begge børnene stirrede med runde øjne på 
ham . Han spurgte , om Klothilde var hjemme . 
„ Klothilde ! “ lød det gennem entréen ind i 
stuen . „ Der er en herre udenfor , som vil tale 
med dig . “ 
Et øjeblik efter viste Klothilde sig . Hun var 
egentlig ikke bleven smukkere , siden ridder 
Thorvald sidst så hende . Figuren havde udviklet 
sig til endnu rigere modenhed . Den 
havde ganske sprængt et meget fedtet kirsebærrødt 
liv , så at regelmæssig hver anden knap 
manglede og indsmigrende antydede tillokkelser 
i knoppende frembrud . Dertil kom et falmet 
grønt skørt , under hvilket man så to tykke , 
sortstrømpede ben , der stak i et par broderede 
•morgensko . Hver af disse plirede ridder Thorvald 
i møde med et stort , rundt hul , hvorigennem 
stortåen skimtedes . Om hendes blanktrøde 
og sortskjoldede ansigt stod hendes hår , 
der så ud , som om det var pudret , og som bagtil 
var sat op i en lille svindsottig knude . 

„ Gud , er det dem , hr . Solfelt  ? “ sagde den 
dejlige med et etisk blik og gjorde sig retsindige 
anstrengelser for at rødme mindefortabt . 
„ Jeg fik lyst at se op til dig , Klothilde . Må 
jeg komme indenfor ? “ 
„ Er du tosset ! Det vil jeg nok sige ! Tror 
du , jeg kan tage mod herrer midt om dagen ? “ 
Genmælede Klothilde , der efter hans eksempel 
slog ind i den gamle , fortrolige tone . 
„ Å skidt ! “ sagde han . „ Der går vel ingen 
stykker dyd af dig for det . “ 
Hun gav efter og lod ham komme ind . I 
den mørke entré strøg hun sig med gensynsglad 
kælenskab op ad ham , inden hun åbnede 
døren ind til familiens saloner . 
„ Der er en herre , “ sagde hun ind i stuen . 
Ridder Thorvald trådte ind . Værelset var 
meget lille og lugtede af ikke helt jomfruelig 
hvidkål . På væggen hang monarkerne Napoleon 
og Carl den femtende , der begge synligt 
havde vakt fluernes særdeles interesse . Desuden 
en svær herre , udstyret med fuldskæg , 
en vorte på næsen , natskjorte og stramme 
pantalons og som i underskriften under billedet 
betegnedes som den stærke Samson . Ved værelsets 
ene væg stod en trebenet stol , og ved et 
bord langs de to vinduer sad en mand og flikkede 
sko . Hans ansigt var ganske rynket , og 

alle rynkerne var udfyldt af en mørk masse , 
der havde et meget makadamiseret udseende . 
Inde fra et værelse ved siden af lød atter 
den skingrende kvindestemme : 
„ Klothilde ! Klothilde ! Hvad er det , du bestiller ? 
Er der nogen inde hos jer ? “ 
„ Å , hold kæft ! “ svarede Klothilde . Den datterlige 
ømhed i hendes stemme lod ridder 
Thorvald ane , at den skingrende dame var 
hendes moder . 
Den gamle mand rejste sig fra sin plads og 
kom ridder Thorvald i møde , missende mod 
ham over et par briller , der sad langt nede på 
næsen . 
„ Det er måske skomager Frandsen ? “ spurgte 
ridder Thorvald i en opmuntrende tone . 
„ Ja , mit navn er Frandsen . “ 
„ Det er hr . Solfeit , der har været min ven , “ 
Sagde Klothilde henne fra døren , hvor hun var 
bleven stående . 
„ Nå — så — ja , du kender jo så mange , 
lille ttilde , du kender jo så mange . “ 
„ Ja , ved teatret hænger der jo gerne noget 
på , hr . Frandsen , “ sagde ridder Thorvald velvilligt . 

„ Ja , det er noget , jeg ikke kender noget til . 
De må hellere tale med min kone om det . . . 
Men nu ligger hun jo i sengen , hun ligger jo i 

sengen “ , sagde skomageren med et hjælpeløst 
udtryk i ansigtet . 
„ Nå , madammen er måske ikke rask ? “ 
Sagde ridder Thorvald . 
Gennem dørsprækken havde han set et 
gammelt bugnende kvindemenneske ligge i 
sengen inde i værelset ved siden af . 
„ Nej , hun har det ikke rigtig godt , det har 
hun ikke . Hun er somme tider noget 'hellig 
om formiddagen , og det kan hun ikke tåle . 
— lille Klothilde , tag og giv den herre en stol “ . 
Klothilde kom med en rørstol , hvis sæde 
kun var en døende antydning . 
Hr . Frandsen rømmede sig . Ridder Thorvald 
ligeledes . 
„ Ja , Klothilde er jo gammel nok til , at hun 
kan råde sig selv , “ sagde omsider hr . Frandsen . 
„ Man opdrager hende , man giver hende sine 
formaninger — og så må hun klare sig , som 
hun kan . Anderledens er det ikke for folk i 
vores stilling — nej , det er såmænd ikke , det 
er det ikke  .  .  . Vil du se til , du kan holde 
fingrene ved dig selv , din satans tøs ! “ 
Det sidste udråb , der skurrede stærkt mod 
hr . Frandsens øvrige sagtmodighed , gjaldt den 
toårige . Den havde sat sig i besiddelse af 
ridder Thorvalds høje hat og begyndte at fylde 
den med sand fra spyttebakken . Dette bytte 

var den toårige imidlertid ingenlunde til sinds 
at opgive , og der udkæmpedes nu under høje 
og hjerteskærende vræl en forbitret kamp , der 
dog endte med sejr for hr . Frandsen . 
„ Det er min ældste datters , “ sagde han med 
dugget blik . „ Vi har måttet taget hende til os , 
for der , hvor hun tjener , kan hun jo begribeligvis 
ikke have hende . Fa’eren er der ikke 
noget videre ved — sådan — han har tre gange 
lagt på gummistuen på sjette afdeling — så 
ham kan man jo selvfølgelig ikke vente sig 
noget af . Jeg siger : gudskelov , Klothilde dog 
har bevaret sig ren “ . 
„ Men så den store der — er det også deres 
datters  ? “ 
„ Nej , det er såmænd vores egen , det er 
vores egen . Vi havde ikke andre end som Klothilde 
og så den ældste , men så den gang 
Klothilde var konfirmeret , så kom denne her 
så overraskende “ . 
I det samme trådte madam Frandsen ind . 
„ Du skulle hellere tage og bestille noget end 
som sidde der og kondolere , “ sagde hun til 
manden . „ Men det kender vi nok  : først sludrer 
du , og så kommer brændevinsflasken frem . 
Så kan en anden en få lov at spasere på 
lånebiksen med pretiosaerne “ . 
Ridder Thorvald værdigede hun ikke et blik 

han fandt det derfor nødvendigt selv at henlede 
opmærksomheden på sig . 
„ Det er vel madam Frandsen , kan jeg tænke ? “ 
Begyndte han . 
Men madammen var tavs som en bavtasten . 
„ Jeg kommer for at se til deres datter “ , 
blev hah ved . Tonen var yderlig spagfærdig . 
„ Ja værs’god , værs’god , “ sagde hun med indædt 
forbitrelse . „ Her kommer så mange af 
den slags , og det både ved nat og ved dag . 
Hun generer sig såmænd ikke “ . 
„ Ja , det er jo rimeligt , at deres datter har 
venner , “ sagde ridder Thorvald med et bebrejdende 
blik til Klothilde . 
„ Venner ! “ hylede madam Frandsen . „ Ja , det 
er sgu nogle fede venner ! Skal jeg sige dem , 
hvad det er ? Det hele er såmænd ikke andet 
end som bare skiden lyst . “ 
„ Skab dig nu ikke , din gamle stenbider , “ 
Sagde Klothilde beroligende . „ Du tager jo selv 
imod , hvem som der kommer her . “ 
Madam Frandsen for ud af værelset og knaldede 
døren i efter sig . 
„ Det er bare om formiddagen , at hun er så 
hellig , “ sagde Klothilde . „ Hen ad aftenstider 
så er hun såmænd meget skikkelig “ . 
Ridder Thorvald mente , at hans nærværelse 
måske bidrog til at gøre husmoderen forstemt . 

han tog derfor afsked med løfte om at komme 
igen ud på eftermiddagen . 
Mellemtiden brugte han til at spise til middag 
på en restauration . ' og på tilbagevejen 
købte han nogle fødevarer og en flaske Kognak . 

da han kom igen , var madam Frandsen 
ganske rigtig ikke så hellig mere . Hun modtog 
ham med et smil , der blev endnu blankere , 
da hun så , hvad han bragte med sig . 
„ Vil Herren ikke tage plads ? “ sagde hun . 
„ Klothilde kommer straks . Hun er bare inde og 
tage en anden kjole på . For hun skulle jo 
være lidt fin , når sådan der kommer besøg “ . 
Ridder Thorvald satte sig på kanten af sofaen , 
der bar tydelige og friske spor af den toåriges 
virksomhed . 
„ Nå , så Herren er en ven af Klothilde , “ 
Blev madam Frandsen ved . „ Ak ja , en fattig 
pige i hendes stilling må jo love for , at der 
er nogen , der vil tage sig af hende . Det gik 
hende så godt , så længe hun var ved teatret , 
men hun holdt jo meget af at gå lidt ud , det 
kan man ikke disputere , og hvad — et ungt 
pigebarn kan sgu da heller ikke sidde hele 
dagen og hænge i sin mo’ers uldklokke . Men 
på sådan et sted der er de jo så overmåde 
nøjeregnende med klokkesletterne — med hensyn 

til at komme og gå — og så da Klothilde 
somme tider brændte den lidt af , så endte det 
jo med , at de lod hende spasere . Hun har også 
sunget en tid i boulevarden — det skulle 
sådan være hvad man kalder romance-kompletter 
— men hun havde nok ikke så meget 
geni , som der skulle til , for der vil de jo gerne 
have det lidt mere kunstnerisk . Nu går hun 
og har ingenting , undtagen som at hun jo passer 
børnene lidt — men hun ville gerne have 
en plads , hvor hun kunne ligge hjemme om 
natten — det skulle mere være som en slags 
selskabsdame , som det jo kaldes  .  .  . Et godt 
sind er der nu alligevel i hende — det siger jeg 
Herren , skønt man jo ikke skulle rose sit 
eget . “ 
„ Ja , det er et sandt ord , “ faldt hr . Frandsen 
ind , „ det er et sandt ord . Hun er en velsignelse 
for hjemmet . “ 
Velsignelsen viste sig . Hun var som forvandlet . 
Hendes hår var bleven omhyggelig 
krøllet , og hun var i græsgrønt sirtses liv med 
marineblå nederdel og i halsen en brosche 
med troskabens symbol : to hænder , der trykker 
hinanden . 
„ Kan dussemo’er se , “ sagde hendes yngre 
søster til den toårige , „ Tante ttilde meget fin 
— tante ttilde ud med fremmed herre — de 

skal i teater — og så skal de ind på et fint 
sted og spise til aften  .  .  . “ 
„ Sikke noget sludder ! “ dryppede det fra 
Klothildes rosenlæber . „ Kan du lade være at 
fortælle barnet den slags løgnehistorier ! “ 
Men hun var i grunden ikke vred over sin 
søsters indiskretion . Thi herved antydedes på 
en nem og lempelig måde de forhåbninger , 
som hun kort før ridder Thorvalds tilbagekomst 
havde udtalt overfor sine pårørende . 
Ridder Thorvald var da heller ikke sen til 
at forstå vinket . 
„ Ja , vi kan jo godt gå ud sammen , Klothilde , “ 
Sagde han . 
„ Ja men gud , det var sgu da ikke derfor . 
Jeg ved jo heller ikke , om du har no’en Syler , 
Thorvald “ . 
„ Jeg har nok “ , sagde han kort . 
Madam Frandsen havde i al hemmelighed 
givet sin mand et par puf i siden . Nu nærmede 
denne sig , smilende og smiskende . 
„ Jeg ved ikke , “ sagde han , „ om jeg må byde 
hr . Kandidaten en lille forfriskning ? Det er jo 
kuns i al tarvelighed . Men vi har nu altid 
g’ort så meget af Klothilde — hun er os til 
så megen støtte på de gamle dage . Og nu da 
Herren kommer og besøger hende , så er det 

en selvfølge “ — han slog ud med hånden — 
„ at vi stiller os tolerant i énhver henseende “ . 
Klothilde sendte ridder Thorvald et bedende 
blik , og ridder Thorvald takkede . Lidt efter 
blev der dækket bord . Han så med gensynsglæde 
de ting , han selv havde købt , komme 
opmarscherende — undtagen flasken med Kognak . 

måltidet var meget hyggestemt , og ægteparret 
Frandsen lagde i samtalens løb en 
stedse mere rummelig fordomsfrihed for dagen . 
„ Ja , vi har nu aldrig sagt noget videre til , at 
Klothilde gik ud med pæne herrer “ , sagde madam 
Frandsen . „ For hvad skal et pigebarn i 
hendes stilling gøre ? Der var nu den ældste , 
Hansine — hun kom jo så skidt afsted . ' han 
var nu smedesvend — og må jeg spørge , når 
ulykken så skal være , hvor har man så garantien 
 .  .  . ? Nej — hold dig til ordentligt selskab 
— det er det , jeg altid har sagt til Klothilde . “ 

„ Ja , det er nu også rigtigt , “ sagde hendes 
mand , „ det er nu rigtigt . Når man har børn , 
så har man dog på en måde et ansvar . “ 
„ Klothilde klarer sig jo også nok , “ sagde 
ridder Thorvald . 
„ Jaha — hun klarer sig storartet , “ sagde hr . 

Frandsen fornøjet og stærkt optagen af at flå 
en røget sild . 
.  .  . Ridder Thorvald blev hos den gæstfri 
familie , til det var ved den tid , da man passende 
kunne begive sig hen på en varieté . 
Så måtte Klothildes yngste søster springe 
efter en drosche . 
„ Jeg elsker dig så morderligt , valdemand , “ 
Sagde Klothilde , -da de gik ned ad trappen 
sammen . „ Du er den eneste , jeg nogen tid har 
brydt mig om — sådan — og jeg kunne gå i 
liv og død for dig ! “ 
Og hun krængede sine kødfulde læber ud 
efter , så tænderne blottedes , og plantede med 
et saftigt svup et mægtigt Kys under ridder 
Thorvalds overskæg . 

det led stærkt hen ad morgen , da ridder 
Thorvald vandrede hjem . 
Natten var over ham som et ørt minde , hamrende 
i takt af uendelige dansemelodier , tungt 
af Klothildes kødfulde kærlighed . Hans ben 
snurrede under ham af træthed , og han havde 
en ubehagelig vammel fornemmelse af søde 
drikkevarer og fed mad . 
Dog — de havde moret sig . Først på 
varietéen , så i en selskabelig forening , som 
holdt bal i et forsigtigt tilskoddet lokale på 
strøget . Der havde været — — ja , udsøgt selskab 
havde der været — damer og herrer — 
og Klothilde havde kendt dem alle og syntes 
anset mellem dem . Og han havde følt sig revet 
med af deres ville og brutale lystighed — 
havde dundret og galet på , at aldrig skulle 
han mere få hjerteklemmelse for en dueøjet 
og hvidhalet jomfru dydigs skyld — nej , rødt 

blod ! lystigt liv ! — — og han havde ladet 
pengene skylle i brede baner  .  .  . 
.  .  . Og Klothilde havde smigret sig ind i 
hans hjerte tomme for tomme — djævlet ham 
til sig , så han umulig kunne modstå — havde 
været føjelig og kåd , ganske som det behagede 
ham . Han var bleven dødsens forelsket i hende 
igen — og under tårer havde de tilgivet hinanden 
alt , hvad der var sket , siden de sidst 
sås , og de havde sluttet en pagt om , at aldrig 
i denne verden ville de mere vige fra hinanden . 
Han havde haft en fornemmelse , som 
om han sank ned i noget blødt , der tog ham , 
uden at han kunne finde bund i det  .  .  . 
Morgenen var råkold og regnklam . 
I den gryende dag hastede arbejderne allerede 
afsted til deres dagsgerning . Deres skridt 
lød så eftertrykkeligt og villietungt mod stenbroen 
— det var , som om hvide , benhårde 
knoer plantedes med drøje slag i en bordplade , 
og med vågne , alvorlige øjne så de 
dagen ind i dens barske og gnavne fjæs  .  .  . 
Stadig vedblev kolonnerne at rykke frem , frem , 
frem — i uendelige rækker ! Ud fra kasematterne 
i de lange husrækkers grålig-ens fæstningsmure 
kom de , deling efter deling , kvinder 
og mænd . De fleste af dem var blege , 
men om munden havde de et drag som af en 

skarp beslutning , der er groet stille frem gennem 
en årrække  .  .  . 
Ridder Thorvald kom inde fra byen , således 
at han gik imod arbejderstrømmen . Hans 
overfrakke stod åben , og gennem vestens udskæring 
trængte den svidende kolde morgenvind 
ind til hans legeme . Men han mærkede 
det ikke . Han stod blot og så dette arbejdertog 
komme skridende mørkt som en trusel 
frem imod sig . Og han grebes af en pludselig 
angst . Han havde en følelse , som om der 
rykkede en hær af fjender frem , af hvilke den 
første den bedste kunne finde på at springe 
til og tage hans liv . 
Hurtigt mandede han sig dog op igen . Han 
skar en grimace og mumlede ved sig selv : 
„ Storsnudet pak ! Går og tager patent på 
fremtiden og tør dog ingenting — ingenting 
tage selv ! Bare bøje sig under slavepisken !  .  .  . 
Kan få lov at vente — vente til om hundrede 
år  .  . ! “ 
Og da en arbejder i det samme strøg tæt 
forbi ham , vendte han sig om og sagde ganske 
højt : 
„ Idiot ! “ 
Arbejderen standsede . Men ridder Thorvald 
tog flugten og løb — løb uden at sanse , uden 
at se sig om , indtil han nåde sin gadedør . 

her , hvor der ingen var , der kunne høre ham , 
stod han stille , trak vejret dybt og råbte 
rasende  : 
„ Idiot ! Idiot ! Når alligevel ingenting med 
det hele — kreperer , før verden er gået en 
tomme frem  .  .  . ! “ 
Så blev han pludselig slap og gik roligt op 
ad trappen . 
.  .  . Da han kom ind i sit værelse , lå der 
på hans bord et brev i en stor blå konvolut 
og forsynet med ministeriets segl . 
Han brød det . Det indeholdt kort og godt 
hans afskedigelse . Og han var ikke sen til at 
forstå grunden . Thi trods stadig fornyede advarsler 
havde han nu i over en måned ikke 
betrådt det kontor , der talte ham blandt sit 
personale . 
Han læste det storé brevs stankelbenede 
vendinger , og med et underfundigt smil betragtede 
han kontorchefens kontrasignatur . Så 
tog han frem af en skuffe et ark papir . Der 
var det samme navn skrevet snese af gange , 
først ganske famlende efterlignende , så efterhånden 
sikrere og sikrere , til sidst skuffende 
ligt . Og oppe i hjørnet var nedkradset et udkast 
til en veksel  .  .  . 
Ridder Thorvald sammenlignede . Han syntes 

tilfreds . Og langsomt gik han hen og puttede 
begge dele i kakkelovnen  .  .  . 
Men atter gik han hen til skrivebordet . Halvt 
som i tanker slog han op i en almanak . Under 
en datum et par måneder fremme var der en 
tyk streg . Og i margenen stod ordet : forfaldsdag . 
Han talte efter på sine fingre , hvor 
mange dage der var til  .  ;  . 
Og derefter klædte han sig af og gik i seng . 
Han sov hurtig ind . Og hans søvn var fast og  trygnogen 

tid efter udsendte ridder Thorvald 
indbydelse til et gilde . 
Den var sendt til hen ved en snes personer . 
Knap halvdelen tog imod den . Men de gæster , 
der mødte , forslog også til at give festen et 
sjælden broget præg . 
Først var mulæslet mødt . Ridder Thorvald 
havde for øvrigt i den sidste tid kun set lidet 
til ham . Og når de var sammen , var der i 
reglen en vis stakåndet skyhed over ham . Han 
var også bleven magrere . Og på stamkaféen 
kom han ikke mere . Han lagde heller ikke 
skjul på , at han var kommen under påvirkning 
af en missionær og håbede at blive antagen 
til at lede et afholdsblad . 
Dernæst var der de tre overlevende medlemmer 
af en klub , for hvilken ridder Thorvald i 
sin tid havde været formand og som bar 
navnet „ Rødbedeklubben “ . Af dette selskabs 

medlemmer sonede nu størsteparten deres ungdoms 
kækhed i oversøiske lande eller i stille 
provinsielle vråer . De tre , der var tilbage , 
var alle tre stærkt forvitrede af livets brydninger 
og ernærede sig af plattenslageri i dets 
mere standsmæssige former . Den ene , blegfed 
og bensvækket , var medarbejder ved et dagblad , 
der tugtede sin samtids synder med 
skorpioner . Den anden , rødfinnet og opdunstet , 
var inspektør ved en varieté af femte rang . 
Den tredie , mager og gullig , var ingenting og 
kunne derfor udelukkende hellige sig til plattenslageriet . 

fremdeles traf man ridder Thorvalds tidligere 
værkfælle , hr . Sommer fra det ministerielle 
kontor . Hele personalet havde fået indbydelse , 
men man var bleven højtidelig enig 
om at sige nej . Alligevel havde hr . Sommer i 
smug listet sig til at bryde aftalen . Han havde 
ikke kunnet modstå fristelsen til at skaffe sig 
kundskab om , hvor dybt ridder Thorvald efter 
afskedigelsen var sunken . 
Desuden havde indfundet sig trende kødfulde 
restavratører , hvem ridder Thorvald 
skyldte penge . De bar alle tre lyse slips og 
signetringe og lod til at være stærkt interesserede 
af hinandens selskab . Henne i en krog 
stod de og stak hovederne sammen . Ridder 

Thorvald syntes , at de klaprede sultent med 
signetringene . 
Også „ Svigerfa’er Frandsen “ — som ridder 
Thorvald kaldte Klothildes hæderomsuste fader 
— var mødt . Han var i sort frakke og grå 
muffediser og smilte engleligt gennem brillerne . 
Og endelig var der partikulieren hr . Blisse . 
Så snart alle gæsterne var komne , gik man 
til bords . Inde i ridder Thorvalds værelse 
var der dækket . Anretningen bestod af en 
varm ret og smørrebrød , og ved hver kuvert 
var der henstillet et halvt dusin bajere . Desuden 
var der snaps . Og rundt omkring i værelset , 
på skrivebordet og på reolen , på 
etageren og på kakkelovnen , var der smykt 
med flasker , der lumsk og grønligt blinkede 
gæsterne i møde . 
Ved dette syn blegnede hr . Sommer . Men 
han turde ikke tage sit tøj og gå . Hengivende 
sig i sin skæbne tog han plads mellem to af 
rødbedeklubbens medlemmer , hvilke ridder 
Thorvald havde udset til hans livvagt . Han 
svedte blegt ud af alle porer . 
Men mulæslet var bevæget . Synet af alle 
disse flasker gjorde hans hjerte blødt . Det 
bares ham for , at hans gyldne ungdom gennem 
dem ligesom bød ham et sidste farvel . 
Selv havde ridder Thorvald , der var iført 

kjole , partikulier blisse til bords . Og han åbnede 
festen med en skål for denne ædle olding , 
festens sande og virkelige giver . En 
hæder , som hr . Blisse , rødmende af beskedenhed , 
energisk men forgæves søgte at frabede 
sig . 
Da ridder Thorvald havde drukket sin første 
bajer ud , slængte han den tomme flaske ind 
under bordet . Flere af gæsterne fulgte hans 
forbillede , og dette gentog sig med de følgende 
flasker . Deraf udviklede sig nu en leg , der 
bestod i at sparke flaskerne fra den ene til 
anden . Det lød , som om der spilledes et meget 
lidenskabeligt parti kegler . Nogle af flaskerne 
gik itu , og skårene kvastes under støvlesålerne . 
Hr . Sommers øjne stod stive i hovedet 
på ham . 
Mulæslet havde straks med en egen sørgmodig 
og bitter ironi kastet sig over maden og 
drikkevarerne . Og nu rejste han sig og holdt 
tale for ridder Thorvald . 
Talen skulle være som en Art farvel , sagde 
han . Han havde hørt forskellige røster i den 
sidste tid . Og han var nu kommen på andre 
veje . Han havde i sit personlige indre liv erfaret , 
hvorledes trængsler kunne komme over 
et menneske . Og han var sikker på , at ridder 
Thorvald også ville vende om en gang . Da 

ville de måske atter mødes . Men foreløbig 
så han ikke andet , end at de måtte skilles  .  . 
Han havde holdt sin korte tale med en 
stemme , der hvert øjeblik var ved at klikke af 
bevægelse . Og pludselig sank han tungt ned 
på sin stol , mens rundt om bordet flaskehalsene 
klirrende mødtes og rødbederne råbte 
hurra  .  .  . 
Imens udviklede en af rødbederne for 
hr . Sommer sine anskuelser tom kvinden . 
Hr . Sommer var citrongul i ansigtet og snappede 
forbitret efter vejret . Til sidst kunne han 
ikke mere holde det ud . Han rejste sig og 
ville liste sig bort . Men ridder Thorvald opdagede 
det og forhindrede det ved at låse 
hans hat inde i sit klædeskab . 
Den næste taler var hr . Frandsen , der udviklede 
forholdet mellem de besiddende klasser 
og de små i samfundet . Han fremsatte et 
udførligt socialpolitisk program og angreb i 
skarpe udtryk regeringen . Imens hældte 
varieté-rødbeden hans frakkelommer fulde 
af øl . 
Efterhånden fyldtes værelset af en kvælende 
varme . Størstedelen af selskabet havde 
fået ild på cigarerne . Dugen plettedes af 
Aske , røgen væltede frem som en grå og tæt 

skybanke , gennem hvilken de blussende ansigter 
skinnede som matte kometer . 
Da øllet var drukket , kom der Kognak og 
whisky . Og latteren blev bestandig mere drønende . 
Man råbte og dundrede i bordet , og 
glassene klirrede idelig mod hverandre . 
Ridder Thorvald rejste sig og slog på sit 
glas . Han var en kende bleg , og der stod store 
sveddråber på hans pande . Ligefuldt holdt 
han sig strunk og stiv . 
„ Jeg vil tale for de venner , som jeg her har 
samlet om mig , “ sagde han . „ Hvad er en ven ? 
Et husdyr , som æder ens brød og drikker ens 
øl og kysser den pige , man holder af . Han er 
et møbel i ens stue , en flue i ens blækhus , en 
maddike i ens ost , et hul på bunden af pengepungen , 
en papirkurv for ens lyriske digte — 
lige meget : jeg er selv mine venners ven ! 
.  .  . Jeg behøver blot at lade øjnene løbe 
rundt i dette værelse for at se , hvor mange 
venner jeg har haft , for hver af dem , som 
sidder her , er en , som betyder ti — og resten 
dem har fanden taget !  .  .  . Ja , venskab , venskab 
— det er sgu stivelsen i rødgrøden ! Nu 
skulle der udenfor den dør der henne stå en 
mand , som havde kurage til at dreje nøglen om 
udvendig og stikke ild på hele reden ! Så 
skulle der begynde at slikke små hæderlige 

flammer ind til -------og de skulle blive 
lange røde bånd , som skulle vikle sig om os 
ligesom svøbet om et svøbelsebarn ! Så ville 
vort venskab vare ved — det kunne aldrig høre 
op — det ville blive ligeså langt som en svinetarm 
 ! . . De drikker ingenting , mine herrer — 
de drikker ingenting , hr . Sommer ! Skål alle sammen 
— jeg ved , at det venskab , de føler 
for mig — det er parat til at gå på med krum 
Hals ! Vi drikker af flaskerne — det rigtige 
o o 
venskab ser ikke så nøje på formaliteterne ! “ 
Alle hævede flaskerne og drak , og jubelen 
var uhyre . Mulæslet var nogenlunde kommen 
til hægterne igen — han skiftevis græd over sig 
selv og foredrog viser af en meget usnærpet 
beskaffenhed . Hr . Frandsen udviklede for 
hr . Sommer sin sædelige livsanskuelse overfor 
ægteskabet og familielivet , og da han havde gjort 
det , omfavnede han ham og kaldte ham sin 
bedste ven . Journalisten var gået ind i soveværelset , 
havde afført sig sine bukser , var 
gået i seng og sov nu en pålidelig søvn . 
Tilsidst blev man enig om , at man ville 
danse . Mulæslet havde fået fat på en redekam 
og spillede populære melodier . De to tiloversblevne 
rødbeder var opførende kavallerer 
os skiftedes til at føre restavratørerne i dansen 

med seje kast med benene og groteske 
krumspring . 
Hr . Blisse havde hele tiden siddet for sig 
selv i en krog og stirret på ridder Thorvald 
med sine små rotteøjne . Men ridder Thorvald 
havde hidtil undgået ham . Hver gang 
han kom i nærheden af ham , fik han pludselig 
travlt og gled forbi ham . 
Imidlertid kunne han ikke lade være med 
af og til at kaste et sideblik hen til partikulieren . 
Det var , som droges han imod ham . Og med 
et , inden han selv vidste et ord af det , havde 
han taget plads ved hans side . 
Hr . Blisse smilede med alle sine små gule 
tænder . Men bag smilet lå nogen nervøs uro . 
„ Jeg ved nok , hr . Solfelt , “ sagde han , „ at 
man ikke skal tale om forretninger , når man 
er i selskab . Men — ikke sandt — de erindrer 
jo nok , at et af deres papirer er forfaldent 
på lørdag otte dage ? “ 
„ Ja , gu’ erindrer jeg det . — tror de ellers , 
jeg havde bedt dem med i aften ? “ 
„ He he he  .  .  . “ 
„  .  .  . For de kommer sgu til at prolongere , 
blisse . “ 
„ Det kan jeg ikke , hr . Solfelt . Jeg kan fanden 
pine mig ikke gøre det . Næ næ — lidt 
hensyn til sig selv må man da også tage . “ 

„ Ja ja . Taler ikke mere om det . “ 
„ Kunne jeg bare tjene dem , hr . Solfelt  .  .  . “ 
„ Taler ikke om det ! “ Ridder Thorvald slog 
ud med hånden . „ Færdig ! “ 
„ Det er mange penge , hr . Solfelt . Det er 
2000 kroner  .  .  . Ja , jeg minder dem om det i 
deres egen interesse . “ 
„ Har de ikke min veksel ? “ 
„ Jo , selvfølgelig , selvfølgelig . “ 
„ Har jeg ikke skaffet dem et godt navn ? “ 
„ Jo gudbevares . Deres kontorchefs navn er 
selvfølgelig til enhver tid — til enhver tid 
særdeles betryggende . Det var ikke godt , hvis 
man ikke kunne stole på det — he he he  .  .  . “ 
„ Hvad er det så , de vil ? Tror de måske , 
det er falsk ? “ 
„ Nej — hvor kan hr . Solfelt nævne sådan 
noget ? Det ville nok være værst for hr . Solfelt 
selv . “ 
„ Ja , må vi så være fri ? For resten skal 
de ikke bryde dem om noget . På onsdag 
skal hele sagen være klaret . “ 
„ Så ? Allerede på onsdag ? Ja , det er udmærket , 
når man er så godt forsynet med 
kontanter . Bare jeg kunne sige det samme for 
mit eget vedkommende , højstærede hr . Solfelt 
— jeg måtte nok ønske mig , jeg kunne . “ 

han bukkede og satte sig atter hen i sin 
krog . Lidt efter forsvandt han . 
.  .  . Rundt om på stolene hang nu gæsterne 
som udasede jockeyer i opløbet . Cigarerne 
dinglede slapt i mundvigene , glassene førtes 
kun sjældent og trevent til læberne , og når 
en enkelt rejste sig og gik hen over gulvet , var 
det med underligt stive , søvngængeragtige skridt . 
Kun journalisten følte sig styrket efter sin 
søvn og udtalte højrøstet den anskuelse , at nu 
skulle man først rigtig begynde at more sig . 
Mulæslet kom hen til ridder Thorvald for 
at sige godnat . Han var bleg og så ud , som 
om han frøs . 
„ Ser jeg dig mere ? “ spurgte ridder Thorvald . 

„ Ikke meget , ridder . “ Han turde ikke se 
sin ven ind i øjnene . „ Du ved jo  .  .  . “ 
„ Ja — ja — lad bare være at præke . “ 
„ Man må jo en gang  .  . 
„ Det må man vel . Men kom op til mig 
inden onsdag . Jeg må tale med dig endnu 
en gang . “ 
„ Inden onsdag ? Ja , jeg skal komme — jeg 
skal komme , ridder . “ 
Og han trillede ud af stuen på sine små , 
korte ben . 
Lidt efter gik også de andre gæster . Til sidst 

var der ’kun hr . Sommer tilbage . Flere 
gange havde han bedt om sin hat . Men ridder 
Thorvald ville ikke udlevere den . Og hr . Sommer 
var ligbleg af sindsbevægelse og af to små 
glas whisky . 
„ Turde jeg så udbede mig min hat ? “ sagde 
han på ny med dirrende stemme . 
„ Din hat ? “ lo ridder Thorvald . „ Gu’ må 
du ikke nej . “ 
„ Må jeg frabede mig den tiltale . Jeg har 
ikke drukket dus med dem . “ 
„ Har du ikke altid elsket mig som en Broder ? 
Har du ikke haft søvnløse kontortimer 
for min skyld ? “ 
„ Jeg har aldrig kendt mage til uforskammethed ! 
Må jeg ikke få , hvad der tilhører mig ? “ 
„ Du kan blive her i nat ! Du kan drikke 
dig fuld og sove ud på chaiselonguen . “ 
„ Får jeg min hat eller får jeg den ikke ? “ 
„ Du får den så minsæl ikke . “ Ridder Thorvald 
smilte engleligt . 
„ Godt ! Så ved jeg også , hvad jeg har at 
gøre , “ skummede hr . Sommer med et dødningesmil . 
„ Jeg melder sagen til politiet . Det 
skal komme dem dyrt til at stå ! “ 
Han iførte sig sin overfrakke , bandt sit 
lommetørklæde om hovedet og for rasende 
ud ad døren . 

.  .  . Men ridder Thorvald tog sindigt hatten 
ud af skabet , åbnede vinduet og lod den falde 
ud ad det . 
Han så , at et vindstød førte den ned ad 
gaden og at en mørk skikkelse med noget 
hvidt om hovedet løb efter den i fuldt firspring . 

da både hatten og skikkelsen var forsvundne 
om hjørnet , lukkede han atter vinduet 
og gik frem i stuen . Fra bordet tog han en 
knap halvfyldt whisk y flaske , holdt den op for 
lyset og lo til den . 
Han satte den for munden og tømte den i 
et drag . Så vaklede han nogle skridt frem 
over gulvet . " Men pludselig faldt han tungt 
sammen og blev liggende , så lang han var . 

nede ved ny Toldbodgades bolværk lå 
amerika-damperen med dampen oppe . Dens 
store , sorte skrog rejste sig op af søen som 
siden af et fjæld , der på sin ryg bærer en 
travl by med rygende skorstene og myldrende 
mennesker . 
Kom man om bord , mindede det hele den en 
middelalderlig fremstilling af altilværelsen : 
øverst de styrende magter . 
Under dem — i saloner og på mellemdæk 
— menneskelivet , som det leves i vrimlende 
kamp — med alle sine modsætninger , sin trang 
på albuerum , sin sum af nydelse og af sorg . 
Og allernederst — i maskinrummet — de fordømte 
sjæle i røg og flammer . 
Over alt dette nedsendte solen sit evige 
styrtebad af varme og lys — skinnede i de 
blanke politihjelme og i det brungrønne , dovne 
vand , fik flagets røde til at lue og sløvede 

mangen hjerne , der var bleven træt af uger 
igennem at løbe storm mod den fremtid , hvis 
porte nu skulle åbnes  .  .  . 
Allerede var mange af passagererne komne 
om bord . 
Nede på mellemdækket sad de fattige udvandrere 
og rugede over deres ejendele som 
høns over deres kyllinger . Der var sindige 
bønderfolk med godmodige hundeøjne og en 
rolig , sej villie over de duknakkede skikkelser . 
Der var københavnere , som købte appelsiner 
af sælgekonerne og nikkede et fornøjet farvel 
til venner og bekendte , mens deres øjne vai' 
fugtige og store hede feberpletter brændte dem 
på kinderne . Og der var rejsevante amerikanere , 
der nu skulle hjem efter et besøg i det 
gamle land og som med rutineret ligegyldighed 
iagttog den hjertegrebne forfjamskelse hos 
novicerne . 
Men langs med hælingen skottede en række 
halvt sløve , halvt forundrede ansigter ind mod 
byen . Det var svenske bønderfolk , der allerede 
havde overstået løsrivelsen fra hjemmets 
jord og som nu helt var optagne af alt det 
fremmede liv , der udfoldede sig for deres 
blik . 
Over den smalle landgangsbro bevægede sig 
uafladelig udvandrernes store karavane . 

der kom et par gamle arbejdsfolk . Udslidte , 
med ludende hoveder lod de sig følge 
om bord af deres grædende slægtninge , hjælpeløst 
stirrende frem for sig med øjne , der ligesom 
søgte et punkt i det fjerne at dvæle ved  . . . 
Og der var et magert og ængsteligt ægtepar — 
manden så ud , som om han aldrig mere sov , 
og konen skjulte sit ansigt under en stakkels 
gammel parasol . Men deres to småbørn stolprede 
afsted på korte , tykke ben og lo fornøjet 
over deres brede , stumpnæsede ansigter . 

enkelte var der også , som lyste af villie 
og af skummende higen efter at komme afsted 
 .  .  . 
Ved rælingen stod en ung mand i idrætsdragt 
og med stærke lemmer — hans ansigt 
havde et halvt trodsigt og halvt skamfuldt udtryk , 
og med påtagen sindsro røg han sin 
cigar . 
Men inde i land , hvor folk trængtes for at 
komme landgangsbroen så nær som muligt , 
stod ganske alene en ældre herre . Han havde 
en lille flad hat og en sort frakke med blankt 
slidte sømme . Det var ham umuligt at stå 
stille på et sted : idelig trippede han frem og 
tilbage som i sanseløs befippelse , og hans blik 
flakkede rådvildt hen imod den unge mand 

215 
ved rælingen . Han så ud , som 'hans hjerne 
bestandig tumlede med en uhyre , en knugende 
tanke , som det var ham en umulighed at finde 
bund i  .  .  . 
.  .  . Mellem mængden befandt sig også mulæslet . 
Han stod og skjulte sig bag en afskedtagende 
klynge , mens hans øjne med et spændt 
udtryk bestandig løb rundt til alle sider  .  .  . 
Lidt før skibet skulle gå , var der to mennesker , 
der banede sig vej mellem grupperne . 
Mulæslet gik straks hen til dem . 
Det var ridder Thorvald og den tykke Klothilde . 

ridder Thorvald var en kende bleg , og det 
var , som om alle muskler i hans ansigt havde 
strammet sig sammen . Klothilde bugnede af 
forgrædthed i et lyst overstykke og belæsset 
med pakker . 
„ Her er vel ingen ? “ sagde ridder Thorvald 
stakåndet . 
„ Nej , kære ven . Jeg har ingen set . “ 
Ridder Thorvald lo hånligt . 
„ Haha — så kommer han dog for sent , den 
brave . Han havde ellers lugtet rævekagen . 
Han ville gå til kontorchefen i dag . “ 
„ Ville han virkelig ? “ 
„ Gu’ ville han det . Men jeg sagde ham jo , 
at han ikke kunne træffe manden før et . Nu 

må du trøste ham , Mui . Du må tøre hans 
øjne med en græstørv og indprente ham , at 
det er saligere at give end at tage . Det forstår 
han jo nok , det lille bæst . Måske du 
kan slå ham lidt med det samme  .  .  . “ 
Mulæslet lagde bedrøvet hovedet på siden 
og søgte at give sin stemme en brægende klang . 
„ Du skulle ikke , ridder — ikke tage det på 
den måde . Jeg kan ikke lide det — kære ven 
— i denne alvorlige stund  .  . “ 
Ridder Thorvald afbrød ham med en skarp 
latter . 
„ Nå sådan — nej , lad os så hellere sige 
farvel med det samme . Kom her , min tøs — 
nu går ligvognen ! “ 
Han ville gå om bord . Men mulæslet holdt 
ham tilbage . 
„ Du må ikke blive vred , ridder — jeg skal 
ikke mere sige noget til dig , men — det er 
netop i øjeblikket så forfærdelig småt for 
mig  .  .  . “ 
Ridder Thorvald tog med et godmodigt smil 
to tikronesedler op af lommen og rakte ham 
dem . 
„ Du bliver dog dig selv lig , “ sagde han . 
„ Der , din røver — mere kan jeg ikke undvære 
.  .  . Nå , nu må vi nok til det . Farvel , du 
gamle murmeldyr ! “ 

Klothilde havde stået og snøftet af bevægelse 
som en sælhund . Og på en gang brast 
hun i en voldsom , hikkende gråd . 
„ Hvad er der nu i vejen ? “ sagde ridder 
Thorvald . „ Vil du hellere blive hjemme , så 
værs’god ! Der er tid endnu , sagde manden — 
han lagde hovedet på blokken . “ 
„ Å Thorvald , Thorvald , “ hulkede hun , „ Du 
ved , jeg vil følge dig til verdens ende . For 
jeg elsker dig , Thorvald , jeg elsker dig ! “ 
„ Ja , lad så bare være med at skabe dig . 
Kom nu her med dig ! “ 
De gik om bord . Smilende passerede ridder 
Thorvald betjentene , der skulle efterse hans 
papirer . Men på hver af hans kinder viste 
der sig en rød plet  .  .  . 
Et øjeblik senere var parret forsvundet i 
kahytten . 
.  .  . Landgangsbroen blev trukken fra . Der 
lød nogle sindige kommandoord . Og ganske 
langsomt gled det vældige skib baglæns langs 
bolværket . 
Nede på mellemdækket istemmede de 
svenske udvandrere med klare og friske stemmer 
„ Vårt land , vårt land “ . Langs rælingen 
viftede alle lommetørklæder . Det så ud , som 
om en skov med snedækte grene svajede for 
vinden . 

en bugsérdamper pilede frem foran udvandrer-skibets 
boug og tog det på slæb ud i 
sejlløbet . 
Der lå det nogle minuter ganske stille . Men 
med et gennemrystedes det som i feber . Skovlene 
sattes i bevægelse , mens flaget langsomt 
kippedes tre gange for det gamle land . Og en 
stærk lugt af mudret søvand drev ind mod 
land . 
Bred og selvbevidst skød den store damper 
sig frem mellem vrælende smådampere og 
slanke lystfartøjer . 
Agter ude viste sig nu ridder Thorvald på 
dækket , svingende med hatten . Ved hans side 
sås Klothildes gule overstykke . 
Mulæslet blev ved at stirre efter dem , så 
længe skibet kunne øjnes . 
Så tog han de to tikronesedler og så et 
øjeblik dugget på dem . 
Langsomt slentrede han ned ad gaden . Udenfor 
en kafé stod han et øjeblik stille . Et par 
gange var han lige ved at gå forbi . Men til sidst 
gled han ind ad døren  .  .  . 
Inde på Langelinie gik i det samme estter 
og Tage . De gik rask til og lod sig gennemblæse 
af den friske brise fra søen . 
„ Der sejler en amerika-damper , “ sagde 

estter og standsede . „ Se , hvor de vifter derude ! 
Det ser ud , som om der var lutter glade 
mennesker om bord . “ 
Tage fulgte retningen af hendes blik . 
„ Glade ! “ sagde han . „ Jeg synes .snarere , det 
ser ud , som om der var mennesker , der havde 
fået glæden i vrangstruben og alligevel med 
vold og magt ville tvinge den frem  .  .  . “ 
Som svar på hans ord sendte dampfløjten 
en hæs , langtrukken tuden ind mod land  .  .  . 

