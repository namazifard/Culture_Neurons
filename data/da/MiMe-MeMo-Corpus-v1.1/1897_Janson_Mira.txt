Den , der læser denne historie , må læse med kærlighed og med den forståelse , at menneskesjælene er så himmelvid forskellige . 
Han må vide , at tusende er de veje , der fører til livet , det vil sige til kundskab om os selv og vor opgave her på jorden . 
Lær at kende dig selv , skrev de gamle som indskrifter på sine templer — det er det menneskene gennem tiderne famler efter — 
for enkelte falder dette lettere end for andre — de følger pligtens vej , er lykkelige ved at gå den , og de gør ret . 
Men så ligger det nær , at når de ser sig tilbage efter dem , der kommer efter — så forstår de ikke alle de sideveje og omveje , som andre må gå , før de finder frem — og da dømmer de dem . Men døm dem ikke , thi derved farer i selv vild af vejen uden at vide det . Se heller 

med mild medynk på de stakler , der har så ondt for at finde frem , da der er vildsomme kræfter i deres egen sjæl , som leder dem på afveje . 
Ynk dem og døm dem ikke , thi for hvert skridt de er gået vild , må de vandre lange , tungsomme veje , før de finder tilbage , og de må famle og søge , til deres fødder bløder , og deres øjne græder blod ! 
Således har livets herre forordnet det i sin kærlighed , thi det tjener dem bedst — og på den måde når de også engang frem til målet . 
Hun , hvis livsførelse her skal berettes , var forskellig fra de fleste mennesker . Hendes natur var stærk , og hun havde aldrig lært at overvinde sig selv . 
Hendes mor døde , mens Mira endnu var et rent barn . Hun voksede op uden hendes vågende kærlighed om sig i en rig natur under ubundne forholde . 
Således blev hun den , hun blev — impulsiv i højeste grad , hendes sind altid kastet om i store , stærke stemninger . 
Det skælvede i hende af ungdom og livslyst . 

der var ikke et solstrejf , som ikke fyldte hende med en dirrende glæde — ikke en blå himmel , uden den sænkede sig i hendes sind under jublende andagt . 
Hun bar sit hoved højt . Så let berørte hun jorden , at man ved at se hende uvilkårlig mindedes det ord i Salomos højsang : stolt er din gang i skoene , o , fyrstinde . Lyse tanker var jo hendes følge — 
hun fæstede roser i sit bryst og sit hår — al verdens skønhed ville hun eje — suge den ind i dybe åndedrag . 
Af sollysets skønhed , af himmelens drivende skyer , af sommerens rigdom hentede hendes sind altid ny næring — hun elskede det med en kærlighed , der blev en del af hende selv . 
At sænke sit hele væsen ned i denne skønhed , at føle livets store mysterium åndende gennem det vi kalder natur , var for hende et lige stort behov , som for andre at søge hvile , når de er trætte . 
Så kom den tid , da hendes sind blev grebet af menneskehedens historie — af åndens store strømninger gennem tiderne . 
Den kom som en flodbølge styrtende over hende , ryddende grunden til nye uendelige vidder . 

det steg som en jubel i hende , der ikke kunne lade hende sove , for livets magt i hende var for stor . 
Da hændte det imellem , at i nattemørket og stilheden kunne hun føle åndens vingeslag suse over sig — den dryssede ligesom hvide blomster over hende og fyldte hende med henrykkelse . — åndens dåb over en menneskesjæl , der gør den lydhør for evighedstonerne i verdensrummet , meddeles i nattemørket og den store stilhed . 
Men når dagen gryede i øst , og den bløde vårdæmring fyldte rummet , da lå hun med åbne øjne og sanser og lyttede til det første spæde fuglekvidder udenfor — det var igen jordlivet , der kaldte i sin fylde og skønhed på hende . 
Skælvende af forventning og glæde stod hun op , slog vinduerne vidt åbne og inddrak med dirrende næsebor og dybtåndende bryst duften fra skog og eng . Og som hun stod der i morgengryet , mens den rene , kj ølende luft slog om hendes halvt blottede legeme og blandede sig i hendes åndedræt , tog hun sin dåb for den nye dag , livets ånd skænkede hende . 
Dette var det , der gav hende denne magt over mange menneskesjæle — gav hende noget oprindeligt — noget seierssikkert — som kom 

hun altid lige ung og lige ny tilbage fra selve naturens hjerte . 
Hun gik stadig som til fest i denne tid , og hendes daglige gerning faldt som en leg , thi den mindste ting om hende så hun i skær af den skjønhedsverden , hun bar inde i sig . 
I de dage sagde en ven til hende — den ven der havde åbnet hendes øjne for menneskeåndens kamp , dens fald og sejer gennem tiderne : de minder mig om en fugl , der ikke kendte den kraft den ejede , før den begyndte at bruge vingerne . — og han tilføjede : jeg kan ikke tåle at tænke på , at hverdagslivet skal stække dem ! 
Hun løftede stolt sit hoved og lovede sig selv , at livet ikke skulle stække hendes vingers flugt . 
Halvt som barn var hun alt bleven hustru og moder . 
Den mand , der var bleven hendes ægtefælle , havde grebet hendes ideale sans , da hun som sekstenårigt barn med nysgerrige øjne så ud i livet uden at ane , hvad det krævede af hende . Endnu mindre forstod hun , hvad hun selv engang 

ville fordre af den , hun skulle leve det sammen med . 
Da Mira var seksten år , flyttede hendes far til en af Norges livligste og største byer . Hun kastede sig med hele sit væsens nydelsestrang ind i dette nye liv . 
Omringet som hun der blev af unge mænd , der søgte at vinde hende , tyede hun instinktmæssig til ham , der kom til hende som budbærer fra den ideale verden , den , hun endnu halvt ubevidst drømte om , men som hun ikke fandt næring for blandt sine omgivelser . 
Alf Winter kom med nye , friske tanker , der da gærede mellem ungdommen i hovedstaden — hun greb dem med begærlighed . Og han , der således havde gjort verden større for hende , steg i hendes øjne til en helt , som hun beundrede og så op til , samtidig som det poetiske , drømmende over ham fængslede hendes indbildningskraft . 
Men hun var ikke hans første kærlighed . Han havde elsket før — sværmerisk — med hele den glød , hans natur var i stand til at føle , og var bleven forsmået . Såret blødte endnu , da han første gang så Mira . 
Hendes lyse smil og stolte gang — den forventningens jubel , der lå over hele hendes skik 

kelse tog hans letbevægelige fantasi fangen — han søgte hende , udmærkede hende ved alle lejligheder frem for enhver anden . 
Og før han vidste af det , var han "gået så langt , at han som mand af ære følte , han ikke kunne trække sig tilbage . De blev forlovede . 
Han angrede det heller ikke . Det var så behageligt og smigrede hans forfængelighed , at se dette naturens ville , forkælede barn ydmygt bøje sig ind under ham , se op til ham og lade sine meninger være hans underlegne . Han begyndte at tro , at dette vildt var let at tæmme , og at han i hende havde fundet den viv , han drømte om — en stille elskende hustru , der med begejstring ville gå op i ham og hans arbejde . 
Han anede ikke , at det var blot , så længe han stod for hende som den højeste representant for den åndens verden , hun drømte om , at han havde denne magt over hende . 
Samme dag de blev forlovede , begik han den dårskab at fortælle hende om sin første ulykkelige kærlighed . 
Selv vidste han ikke , at smerten over det skuffede håb endnu dirrede i hans stemme , idet han skriftede for hende , og at den underlige glød i hans øjne , idet han skildrede den andens skøn 

hed for Mira , viste , at sorgen endnu ulmede derinde , så snart der rørtes ved den . 
Men Mira . så og hørte det , og for første gang var det , som solen mistede sin glans , og et iskoldt vindpust strøg hen over hendes fantasiverden . 
Da han bagefter tog hende i sine arme , kyssede hende roligt , mens han med et smil fortalte , at nu var han fuldstændig lykkelig , følte hun uklart , som noget var dødt i hende . Noget der havde været vævet ind i hendes drømme og fyldt hende med en jublende glæde , som næsten kunne sprænge hende . 
Fra den dag var hun forandret . Det var som hendes natur lå i dvale i de dage . 
Hun sagde til sig selv , at hun var uendelig lykkelig , at hun var tilfreds med at være den , der kunne læge hans hjertesår og være hans bedste ven , hvem han betroede alt . Men hun mistede det dugfriske — det , der mindede om den ville hind i skogen . Der kom noget tamt og stille over hende , hun blev fyldig , næsten magelig . 
Kort efter deres forlovelse rejste Winter tilbage til hovedstaden for at tage sin teologiske eksamen . Hans breve indeholdt mest afhandlinger om de teologiske spørgsmål , der i den tid optog ham . 

med begærlighed ledte hun efter de få og korte sætninger , hvori han omtalte sin kærlighed til hende . Dem læste hun opigjen og opigjen . 
En dag sent på høsten sendte han 'hende to digte . De var ikke til hende , de var til — den anden — . 
Hun var gået udenfor byen med sit brev . Hun sad nede ved elven , der gik skummende forbi — et birketræ hang over den med sit gulnede løv , og når et svagt vindpust kom , dalede det ene gule blad stille ned efter det andet , sank i det skummende vand og var revet med i strømmen . Hun sad  . på en gammel , mosgroet sten , brevet lå i hendes fang — digtene var faldt ned på græsset ved siden af hende . — 
det ene begyndte således : i dag bar de mit unge håb til graven — hvem var ligbærerne ? Mere havde hun ikke læst — 
følelsen af at en stor uret blev begået mod hende , dæmrede i dette øjeblik i hendes sind , men hun slog den bort . 
Han havde appelleret til hendes høisind , han viste hende den højeste tillid ved at lægge sig helt åben for hende , og hun skulle vise ham , at hun var hans tillid værdig . 
Å men hvorfor var hun ikke skøn — hvor 

for havde hun ikke guldhår , som den anden , han ikke kunne glemme . — 
naturen om hende gav ikke svar — blot elven gik skummende forbi og begravede de døde blade . 
Da tog hun pludselig begge digte — rev dem i mange små stykker og kastede dem ud i vandet . Den stund ved elven hin stille høstdag-glemte hun aldrig . 
De blev gifte . Verden sagde de var lykkelige , og hun troede det selv . Men inderst inde bar hun på en stor , utilfredsstillet længsel . 
Hun kunne imellem se op på sin mand med en bøn i sit blik , hun vidste ikke selv efter hvad , men ubevidst bad hun om noget , der kunne bryde den stille , rolige tilfredshed , der altid var over ham — efter noget i hans blik , der fortalte , at den hellige lue brændte i ham . 
Men intet tog bort ligevægten i hans sind — hans stemme var den samme , når han sagde , at han var lykkelig , som når han talte om sine fremtids planer og ideer , og aldrig faldt det ham ind , at hun ikke følte sig helt tilfredsstillet . 

så fik hun et barn — en gut . — da den lille blev lagt i hendes arme , sprang der et nyt væld af ømhed og ukendt lykke op i hende . Manden gled længere bort , og den lille optog alle hendes tanker . 
Han så det og følte sig tilsidesat . Der var noget over ham som af et såret , krænket barn , da han sagde det til hende . 
Der gik et stik gennem hende , og hun følte selvbebrejdelse , men den , man føler ved at have såret en , der er svagere end en selv . Fra den dag af så hun med andre øjne på ham . 
Kort efter blev Winter lærer ved en skole i en af Norges fjelddale , og de rejste didop . 
I den stærke , ville natur deroppe vaktes hendes natur ud af den dvale , den havde ligget i . 
Det var under den fransk-tyske krig — kanonkuglerne fra wdrth og sedan gav ekko oppe mellem de stærke fjelde — nye tanker bragte de med sig . Hun følte blodet brænde stærkere i årerne — det var livskræfterne , der igen vågnede . 
Og nu ville de fange bestemt form , thi i de dage kastede hun barnet og modnedes til kvinde . 
Der mødte hun og den mand , der skulle få en så uendelig betydning i hendes livsudvikling . 

han var lærer ved samme skole . Daglig sad hun blandt de andre elever og lyttede til ham , idet han i stærke , mægtige ord malede verdensudviklingens gang . Billede for billede rullede han op for hende af åndens mænd på jorden , der havde lidt , kæmpet og med glæde givet sit liv for sandhedens sag . 
Mens hun i henrykkelse lyttede til hans tales stille , stærke glød , så den begejstringens ild , der brændte i hans øjne , åbnedes nye ukendte vidder i hendes egen tankeverden . 
Da var det , at livet i al sin herlighed strømmede ind over hende , og hun følte jubelen i det at være et menneske . 
Når han med sine ord førte hende ind i bjergets dyb , hvor åndens skatte lå begravne , og hun så de skinnende sale lyse enten i eventyrets guldglands eller i åndens strålende morgengry , da svulmede hendes hjerte og bævede i fryd ved tanken på engang at være med om at bære disse skjulte skatte ud i dagens klare lys . 
Og naturen og livet deroppe gik i et med — smeltede sammen med hendes sjæls stærke stemninger . 
Hvad enten hun gik under den nordlysflammende himmel kranset af mægtige snefjelde en klar vinter 

aften , eller hun sad i den store , røgbrunede peisstue , hvor flammerne fra bålet kastede sit skær over de unge , begejstrede ansigter , der alle følte et åndens vindpust gå hen over dem — overalt følte hun jubelen over livets herlighed . 
Som et ekko af de stemninger , der dirrede gennem hendes sind i den tid , legede altid i hende den sang , som også udtrykker bedst det åndens vindpust , der i de dage gik gennem den trange fjelddal — 
dejlig er jorden , prægtig er guds himmel — skøn er sjælenes pilgrimsgang . Gennem de fagre riger på jorden gå vi til Paradis med sang . — 
og enhver , der kom hende nær , kom indånder den magt , der i denne tid strålede ud fra hendes hele skikkelse . 
Hendes mand havde selv opmuntret hende til at gå på disse foredrag- , til at leve livet på skolen helt med . Det ville udvikle hende og tage hendes tanker mere bort fra barnet . 

men han havde ikke anet , hvorhen denne udvikling ville føre , og han forskrækkedes , da han følte , at den bar bort fra ham . 
Hun vidste det ikke selv , anede intet , optaget som hun havde været af disse nye syner og tanker , der fyldte hendes sind og havde bragt et indhold og en rigdom ind i hendes liv , der gjorde hver dag hun levede til en herlig fest . 
Spørgsmål strømmede ind på hende , dem hun måtte få lys og klarhed over , og det faldt som af sig selv , at hun vendte sig til ham efter oplysning , der havde vækket disse tanker hos 
hende . 
Han , der selv næsten overvældedes ved at se , hvor dybt hans ord slog ned i hende , fik derigennem nyt mod og ny begejstring for sin gerning . Han kom til hende med sine dybeste , bedste tanker for at få forståelse  :— han søgte hendes hjælp i vanskelige spørgsmål — en kvindes fine instinkt vidste altid bedre end mandens grovere , tungere — at finde det rette — sagde han altid . — 
således kom det ganske naturligt , at det blev dem , der vekslede tanker , mens Winter blev stående udenfor . 
Så lidet havde hun været vant til at dele tanker 

med sin mand , at hun selv ikke forstod dette før langt senere . 
Han havde i disse år talt med hende om sine planer og fremtidsdrømme , og det havde ikke faldet nogen af dem ind , at hun kunne have selvstændige tanker , der afveg fra hans . 
Han havde taget hendes kærlighed som en given sag , og optaget , som han havde været af sig selv , havde han intet gjort for at vinde den eller beholde den . 
Nu stod hun pludselig for ham som en fuldvoksen kvinde , hvis natur var til bund og grund forskellig fra hans og med en vilje , der var stærkere end hans egen . 
Så pludselig og uventet var forvandlingen sket , at han , der ikke var nogen skarp iagttager og derfor ikke gradevis kunne spore den , blev rent slagen deraf . 
Da voksede'hun med engang i hans øjne til noget stort , værdifuldt , som han ikke før havde set rigtig på . Han havde jo ikke anet de kræfter der boede i hende . Han glædede sig over at se hendes udvikling , men følte samtidig i hemmelig smerte , at hun holdt på at glide bort fra ham . 
Aldrig havde hun forekommet ham så skøn og så fristende at eje . Hendes lyse smil og stolte 

gang kom ind i hans drømme og forstyrrede hans søvn , men når han holdt hende i sine arme , følte han , som han greb efter en skygge , der veg , når han var den nærmest . 
Hun kunne give ham sit legeme — han var jo hendes mand — men det dybeste i hende , netop det , der gav hende denne nye magt over ham , overlod hun ikke ham at se ind i — det forbeholdt hun den mand , der havde vakt disse tanker hos hende . 
Det skæbnesvangre skridt var taget — det kunne aldrig gøres om igen — en anden havde vækket hendes sjæleliv — ikke han — det byggede for altid den store skillemur mellem dem . 
Hun havde lært at leve sit tankeliv uafhængigt af ham , og hun levede det videre — han måtte herefter stå udenfor og se til . 
Men det gør ikke en mand i længden , allermindst en med hans natur . 
Han gik efter en tid tilbage til sig selv , optog igen sine gamle planer og levede sig ind i dem . Imellem kunne han næsten helt glemme hvad der var forefaldet , og tale til Mira , som om alt var som før mellem dem . 

til andre tider igen kunne han føle det bittert , og da steg frem for ham i tungsindte timer idealet af en hustru , som han først havde drømt sig hende , så forskellig fra den Mira , der så pludselig og uventet var dukket frem for ham som en åbenbaring og havde taget hans sanser og hans indbildningskraft fangen . 
Hans store mørkeblå øjne fik da et sygt udtryk , som var så rørende i sin hjælpeløshed , at det skar Mira i hjertet ; og for at berolige sin egen samvittighed blev hun god mod ham , som man er mod et sygt barn , man har gjort ondt . 
Han fik da snart sin jevne , rolige ligevægt tilbage og kunne pludselig overraske hende med at sige med den største overbevisning , at han var det lykkeligste menneske , og at der vist fandtes meget få ægteskaber i verden så lykkelige som deres . 
Da så hun på ham , som på en gåde hun ikke kunne løse , men for ikke at såre ham , sagde hun intet . 
I hjemmet var Mira efterhånden bleven den rådende ; det var hende der tog beslutninger , når noget skulle afgøres , der drog omsorg for børnene . 
Han var meget for højsindet til at lægge hende hindringer i vejen . Tildels var han glad til , at 

han med sin upraktiske sans kunne give fra sig alt , hvad der voldte besvær og heftede ham . 
Han levede sig mere og mere ind i sin egen drømmeverden , hvorfra han altid så menneskene som på frastand og derfor aldrig kunne føle deres pulses banken — aldrig kunne læse i deres øjne , hvad der foregik i sjælen . 
Altid optaget af den gerning , han syslede med , og sine egne tanker blev han udenfor sit arbejdsværelse som en , der er i besøg i sit eget hjem . 
Næsten hver sommer de påfølgende år tilbragte han på rejser . Hans fantasi drog ham på flugt for at se steder og lande , den havde udmalet for ham . 
Fra det første blad i birkeskogen oppe i uren begyndte at grønnes , og til den første sne faldt oppe i åsen , kunne han være borte . 
Intet under at Mira lærte at leve sit liv aldeles uafhængigt af ham , og at det selvrådige , stærke i hendes natur udviklede sig på bekostning af de blødere elementer i hendes væsen . 
Med hendes hjem til midtpunkt samlede sig en kreds af unge mænd og kvinder , der delte det samme livssyn , og med hvem hun kunne tale om det , der bevægede dem alle . 
Med et smil bar hun hver lille forsagelse , alt 

hvad der af andre kvinder ville føles som ubehageligheder , thi endnu så hun tilværelsen i samme skjønhedsskær , og livet var lige strålende vakkert som den første dag . 
Enhver , der kom ind i det lille hjem , hvor alt var så enkelt , følte , som kom de ind i en verden , hvor glæden var tilhuse , og menneskene havde andre idealer end dem , der sædvanlig gælder ude i livet . 
Og de fleste gik derfra med den følelse , at de mænd og kvinder , der kom og gik der som hjemme , var lykkeligere end andre mennesker , thi guld og sølv var for dem intet , og alle følte sig som brødre og søstre . 
Men den , der tager glæden på forhånd , må ud i livets virkelighed . Den kolde vind må blæse igennem og skille de , der troede sig forenede for bestandig . — 
jo stærkere den enkelte udvikles , desto mere rum kræver personligheden for sig , og desto klarere kommer forskj ellighederne frem . 
Først i den hårde , ofte fortvilede kamp med livet selv afslibes de svagheder der enten ikke ses , eller med hvilke der bæres over , så længe man 

lever sammen i en ideal drømmeverden , hvor man altid får den fulde forståelse for hver stemning , der rører sig inde i sjælen . — 
men alle mennesker trænger et paradis , før de jages ud i ørkenen , hvor torne og tidsler dække vejen . Det er ikke synd i dem , der jages ud af paradiset — thi det er livets sunde lov — vi skal spare vor medlidenhed til dem , der intet paradis har at se tilbage til . 
Men et sligt opbrud sker aldrig uden smerte og uden at rive op det dybeste i en . Og der samler sig så let bitterhed , og den ene vil finde , at fejlen ligger hos den anden , og når det kommer til stykket , har ikke den ene noget at bebrejde den anden — det er livet som melder , at nu er de færdige til at gå fra hverandre . 
Hver har fra nu af at gå sine egne veje , og da vil det vises , om det bedste , vi har drømt og talt , har været ægte og vil leve og vokse gennem storme og modgang — eller det blot har været som flyvesandet , der spredes for alle vinde og ikke efterlader sig spor . 

så skiltes da de , der havde levet jivet så stærkt sammen og drømt så store drømme . 
INitupiNit==WiNter og Mira flyttede sydpå til eN af N orges rige brede bygder . 
De himmelstræbende ijelde skrumpede ind til store akre , hvor sommervinden gik gennem de gulnende strå , og den blå sø tindrede langt ude i solskinnet . Den bragte rejselysten op og lokkede tankerne ud til fremmede lande . 
Mira var den samme og dog ikke den samme . Opbruddets bitterhed , de enkelte knuste idealer hun førte med sig ud i livet , havde til en del dræbt den første begejstringens henrykkelse , der intet mere krævede end at leve og blive forstået for at være lykkelig . 
Nu fordrede hun mere . Hun ville æde af kundskabens træ — se livet derude — føle de stærke strømninger og tanker , der gærede i det . Den længsel var så stærk , at hun for den glemte den opgave , der lå hende nærmest . 
Hun elskede sine børn varmt , hun sørgede for deres legemlige behov , men hun var for selvoptaget til at tænke deres tanker . Hun havde et for stærkt sugende krav efter at leve livet selv , til at hun kunne leve deres med . 

hun anede ikke , at idet hun altid så didud , hvor verden i sin storhed og skønhed vinkede , trådte hun under fødder spirende , skydende liv . 
Hun så ikke det småa , der voksede op ved hendes knæ og strakte sine arme op mod hende . Hun bøjede sig ikke ned , tog det op og varmede det ved sit hjerte , så det kunne føle dets stærke slag og få mod til at leve . 
Trods de krav , livet mere og mere stillede til hende , eftersom børnene voksede til , gik hun endnu lige rank sin vej frem — trådte hun med samme lethed over alle hindringer , der lå mellem hende og det mål , hun havde .sat sig — at leve livet helt — leve det i dets fulde skønhed . 
Hun blev , som årene gik , stærk i sine fordringer . 
De mennesker , i hvem hun ikke følte den samme længsel brænde , der ikke havde den samme trang til at leve helt , som hun selv — de så hun ikke — de var for hende intet . 
Hun glemte , at et frø kan ligge årevis dødt i jorden i frost og kulde , men at en nats milde forårsregn lokker frem spirende liv . 

men vi overtræder aldrig en lov , uden den hævner sig på os selv . 
Hun , der kunne synes så overlegen og afvisende , blev svag som et barn , hvor hun følte , hun blev forstået . 
Den trang i hende til at føle de samme strenge vibrere i en anden menneskesjæl , der dirrede i hende selv , blev efterhånden så stærk , at hvor den blev tilfredsstillet , kastede hun sig helt og holdent uden hensyn ind i den fortryllelse et sådant åndssamliv bragte hende . 
Dette gav hende lidt efter lidt noget uroligt , søgende . Hun følte sig til sidst kun helt lykkelig , når hun var sammen med mennesker , der for hendes ophidsede fantasi kom til hende som bud fra den åndsverden , hun tørstede efter . 
Da kunne hun glemme alt og alle i verden for at sidde og lytte til dem og leve sig ind i deres tanker . 
Således kastedes hun fra den ene stærke stemning indi den anden , eftersom de menneskers karakter og livssyn var , som hun lod sig påvirke af . 
At hun levede på deres tanker i stedet for på , hvad hun ejede i sig selv , det forstod hun først langt senere — nu mistede hun efterhånden sin 

åndelige ligevægt og lod sig rive med af alle de strømninger , der gik gennem tiden . 
Det er som den , der bygger sit hus på sand i stedet for på en klippe . 
Men livet har sin egen skjulte mening med os . 
Netop hun , der var så afhængig af samlivet med mere udviklede ånder , blev af skæbnen dreven til et fremmed land ud i den dybeste åndelige ensomhed , hvor kun nu og da en svag genlyd af den verden , hun elskede , nåde frem til hende . 
Winter blev kaldt som missionspræst over til Amerika , og da han erklærede til Mira , at det var hans mening at følge kaldet — lagde hun ham ingen hindringer i vejen . 
Dels skjøv hendes længsel efter at komme ud i verden til — dels kommer der stunder i et menneskeliv , særlig når de store valg stilles for det •— at man må gå der skæbnens hånd peger , enten man vil eller ikke . Denne magt var også kommen til Mira , og hun havde fulgt dens skjulte bud . 

den by de var komne til , var ved den tid endnu i en nybyggerbys uordnede , kaotiske stadium . 
Alle et menneskeligt samfunds elementer var der kastede om hverandre , vokste og trivedes ved siden af hinanden uden skranker og uden blygsel , i den selvbevidsthed , som fuld personlig frihed giver . 
Der var den ægte dannede amerikaner , hvis ædle , stærke stræben gik ud på at gøre hans medmennesker lykkeligere . Ved siden af ham boede i sit elegante stenslot den simple parvenu , dei' havde vundet sine mange millioner med et eneste slag ved at hugge ned statens skoge eller købt op uhyre landstrækninger for en bagatel for siden at stykke dem ud i dyre domme til fattige emigranter . 
Nogle skridt derfra stod brændevinshandlerens ildelugtende knejpe , hvis frue gik klædt i pelskåbe og kørte i egen ekvipage . 
Her var ingen skønhed , ingen glæde over livet , kun den hårde rå virkelighed , hvor menneskene kæmpede en voldsom kamp for tilværelsen . Ofte lå de fineste naturer under i denne kamp . Men de grove trivedes og bredte sig , som den giftige fluesop breder sig og dræber de fine planter , der kommer i dens nærhed uden at ane , at det er 

disse der giver næring og liv , og at den bringer død og lægger livet øde , hvor den får magten . 
Der byggedes , spekuleredes , svindledes — den ene blev millionær på et år , for den anden mislykkedes alt . Men frem gik det hver dag i et ustanseligt kav for dollaren — og den , der havde meget , ville have mere — man fik aldrig nok . — 
og mellem alt dette sneg sig den arbejdsløse , den ulykkelige , den af samfundet udstødte — den moralsk fornedrede , der havde kastet al skam fra sig . 
De mennesker , som Winters menighed i den første tid bragte Mira i berøring med , hørte til den lavere emigrantklasse , hvoraf nogle havde haft lykken med sig i gode tider . 
Der var blandt dem brændevinshandlere med deres fede silkeklædte madammer — agtværdige håndværkerfamilier , uheldige journalister og forlorne subjekter — fruer , der var komne over her som tjenestepiger , havde giftet sig heldigt , og nu var blandt de ledende inden menigheden . 
Mellem disse var det Mira nu skulle leve . 
Hun , hvis blod strømmede hurtigere gennem årerne , når hun lyttede til vindens susen i træ 

kronerne , eller hun følte åndens stærke gang hen over jorden , måtte herefter drage sin ånde og hente sin daglige næring fra denne usunde atmosfære , hvor alt det små og usle i livet kom hende så nær , afklædt alle illusioner — hvor giftig misundelse , sladder og skandaler krøb hende ind på livet , snørede sig om hendes sjæl og sygnede den . 
Ensom gik hun blandt alle disse mennesker lig en underlig fremmed fugl , der hentede sit livssyn og sine tanker fra en anden verden , der for dem var en lukket bog . 
Hun  .tyede skræmt til Winter efter forståelse og sympati . Sammenlignet med den forståelse , hun kunne vente af de mennesker , hun her så , steg hans og fik et pludseligt værd i hendes øjne som aldrig før . Og de kom hinanden nærmere , end de havde været siden den første tid af deres ægteskab . 
Men det varede blot for en tid . Der , hvor uligheden er så stor , vil der altid komme ting til , der skiller og fjerner . 
De havde boet der et år , da hun fik sin mand til at flytte i en udkant af byen langt bort fra disse mennesker , hvis blotte nærværelse pinte hende . 
Herude stod endnu en rest igen af den ville prærieskog , som nu i disse rene , klare høstdage 

lyste i purpur og guld . Hun kunne fra sit vindu se solen gå ned og kaste sit røde , varme skin hen over prærien . 
For timer kunne hun sidde og se den sidste solsky blegne derude i vest — se hvor stjernerne tændtes en for en — 
da steg der en navnløs længsel i hende efter noget uendelig stort , som livet ikke ville give hende — alt hvad hun elskede , syntes hende at glide bort som flygtende skygger i den strålende skjønhedsverden , hun aldrig skulle nå . 
Hændte det nu en enkelt gang , at et åndens ord nåde hendes øren eller hun læste en bog , der satte hendes sjæl i bevægelse , kunne hun igen i den store nattestilhed høre åndens susen over sig — ikke i henrykkelse som i hine feststemningens dage , da verden og hun selv var ung og skøn , men i tung endeløs gråd . 
Kravet efter at leve livet i mere skønhed og glæde steg efterhånden til en sygelig længsel , der svækkede hendes sundhed . Hun mistede al indre ligevægt og blev en viljeløs bold for hver stemning , der greb hende . — 

men årene gik . 
Hvor den ville prærieskog havde stået , knejsede nu et kvartal nye villaer . Winter og Mira boede igen i nærheden af kirken og menigheden . 
Winters altid voksende arbejde , når han var i byen , havde gjort denne flytning nødvendig . 
I menigheden var meget forandret , og han selv var forandret . 
Af de første rå elementer inden hans kirke var mange borte . De havde trukket sig tilbage , da de merkede , at han ikke var en mand for dem . 
Derimod var der kommen nye ind . Alvorlige , ærlige mennesker mange af dem , men med liden viden og dannelse . 
De fleste af dem var greben af en egen retning , der netop i den tid greb stærkt om sig . De , der tilhørte den , samledes i hjemmene næsten hver aften , hvor de sang sine sange og fortalte hverandre sine åndelige oplevelser . Mange af dem havde syner . Winter var tilstede ved nogle af disse møder , først af nysgerrighed , siden af interesse . 
Den barnlige umiddelbarhed blandt disse mennesker tiltalte ham — hvad de fortalte om deres syner og åndelige oplevelser beskæftigede hans indbildningskraft og gav næring til det drømmende i hans natur . 

de , der straks så hvilken mægtig støtte det var for deres parti at kunne regne en sådan mand inden deres retning , samledes med iver om ham . 
Fra at være en passiv tilskuer blev han efterhånden midtpunktet i deres forsamlinger — deres helt og fører — tilstrømningen til hans kirke blev fordoblet , nye indmeldinger skete daglig . 
Winters sværmeriske , barnlige natur fik et anstrøg af fanatisme , af lidenskabelig glød . Det var ham en uendelig tilfredsstillelse at se de mange flokkes om ham og lytte til hans ord . 
Især kvinderne forgudede ham og kom til ham for at betro ham deres oplevelser og anfægtelser . De følte sig altid styrkede og trøstede når de gik fra ham , og han følte imellem med bitterhed , at han kunne vinde alles beundring — kun ikke sin egen hustrus . 
Winter bad hende den første tid gå med på disse aftenmøder , og for ikke at gøre ham imod , gik hun . 
Men netop det , der tiltrak ham — det umiddelbare , naive — stødte hende tilbage . Aldrig stærkere viste sig forskellen i deres naturer . 
Hun så med en blandet følelse af beundring og ringeagt på sin mand , når han tålmodig , ja interesseret kunne sidde for timer og høre på 

disse menneskers svulstige og usunde oplevelser — lægge sig selv og sine bedste tanker åbne for dem og føle sig smigret og glædet af deres beundring . 
I begyndelsen var hun gået med i det håb at finde noget , der kunne fylde tomheden om hende , men hun følte efterhånden en altid mere stigende uvilje mod det hele . lågeoverfor Winter lagde hun ikke skjul på den . 
Han følte det mere og mere pinligt at have hendes kritiske blik over sig , når han talte med disse mennesker , der drak hvert af hans ord ind , som kom de fra et højere væsen — snart bad han hende ikke længer om at gå med sig på disse møder . • 
kløften mellem dem udvidedes og blev større end nogensinde før . Hver gik herefter sine egne veje og lod den anden i fred , som efter en stiltiende overenskomst . 
Før havde de talt åbent sammen , ja til enkelte tider endog om det , der skilte — nu kom tavs-heden og lagde sig imellem dem . 
Han følte bittert , at hvad der interesserede ham dybest — det som han nu levede sit meste liv i , var hende imod . 

når han var hjemme og ikke optaget af noget andet , gik han på disse møder og kom sent hjem . 
Var hun da i seng , når han kom , lod hun i regelen , som hun sov . Så pinligt var det hende at tale med ham , når hun vidste , at han kom hjem , med sindet fyldt af disse tanker . 
Men når han sad i sit stille studerværelse , kom stærkere end nogensinde frem for ham det ideal af en elskende hustru , således som han havde drømt sig hende i den første ungdomstid . Hun , der aldrig blev træt af at dele hans tanker — der strøg alle skyer fra hans pande , når han var træt og modløs — hvis sjæl var som de stille , rindende vande , hvor han altid kunne finde hvile og samle styrke , når hans egen sjæl var hjertesyg og sår . 
Dette ideal — hun måtte findes . Skulle han nogensinde møde hende i denne verden — eller hisset ? 
Den store tiltrækningens lov måtte jo engang lede dem sammen , der hørte sammen i ånd og sandhed , det følte han sig forvisset om . 

fra Mira var barn , havde hun været i tvivl om kristendommens sandhed . 
Senere havde hendes ungdoms begejstring , der lagde glæde og ånd over livet , dæmpet tvivlen . 
Nu var den kommen tilbage stærkere end nogensinde og mere nagende . 
Altid plagede hende dette samme — end om alt er forbi med dette liv ? dette liv — glædeløst , tomt og uden mening , som det forekom hende nu . 
Skulle man blot vegetere her nogle år — så forsvinde og intet spor efterlade sig — det var til at fortvivle over . 
Der måtte være mere — hun følte kræfter inden i sig til mere end dette , og skulle de være givet hende , uden at hun skulle få lov at bruge dem ? 
Når hun så sig om — så alt det onde og stygge — al den elendighed — alle de knuste tilværelser , fik hun en følelse , som var hun kommen på vrangsiden af livet , hvor bare alt det stygge sås — mens de mennesker på den anden side fik se det skønne i livet — de var guds solbørn — hans udvalgte — 
således gik hun og grublede på de lange ensomme vandringer , hun næsten daglig foretog udenfor byen , mens hun i aftenhimmelens guldskyer 

dannede sig billeder af den skjønhedsverden , hun drømte om . 
Disse spaserture gav hende altid hvile . Hun kom hjem med et lysere og mildere udtryk i sit ansigt — og børnene så det og forstod hende — men det tænkte hun den gang ikke over . 
Ved den tid gik der en stærk bevægelse ud over landet , der havde til mål social reform . Den greb voldsomt ind i sindene . 
Alle , der ville noget højere og bedre , var oprørte og væmmedes ved denne tingenes tilstand , i hvilken' hver den , der var grisk og umættelig , kunne med loven på sin side kåre til sig en formue , den han og hans familie ikke kunne forbruge , om de så kastede millioner ud for at tilfredsstille deres vanvittigste luner . 
Det tavse , uhyggelige tog af lidende , hungrende og arbejdsløse brødre og søstre , for hvem der ingen plads var levnet ved guds store bord , fordi en enkelt optog den plads , der var beregnet til hundreder ---blev så stort , at det fyldte alle rettænkende menneskers sind med angst og gru . 
Møder blev holdte , bøger blev skrevne , og 

reformer foresloges , der , om de blev indførte , skulle stække den enkeltes magt og føre hele menneskeheden ind i et hidtil ukendt paradis , hvor alle var tilfredse , fordi ingen havde mere end han burde have og ingen forlidet . 
Mira blev også grebet af disse spørgsmål , og de fyldte tilværelsen for hende med ny , ukendt interesse . 
Verden blev igen  .større for hende — i den sidste tid havde tanken skrumpet sammen til at kredse bare om hendes eget jeg . Der kom igen mening i tilværelsen . 
Al den tid hun havde tilovers , læste hun bøger , der behandlede sociale og ettiske problemer , og søgte at få klarhed i dem . De interesserede og begejstrede hende . 
Hun begyndte at se de mange lidende og undertrykte jorden rundt og det uendelige store i at kunne bringe hjælp og lindring . Hvor beundrede hun ikke de mænd og kvinder , der satte livet ind på en slig opgave 1 
hun måtte også have en livsopgave udenfor den at styre et hus og opdrage sine børn . Hun 

følte , at hun havde en anden . Her måtte den ligge . Hun ville skrive og tale om alt det , der fyldte hende . 
Det var som hele hendes ungdomsmod med denne tanke vendte tilbage . Hendes gang fik ny spændstighed , og øjnene ny glans , det sikre , lyse smil vendte tilbage . 
Alt det hun havde læst og tænkt samlede sig for hende i store syner — det bragte hendes blod til at brænde i begejstring af håb for den hele menneskehed . 
Hun begyndte at skrive . Tankerne kom hovedkuls styrtende , hulter til bulter — men det lykkedes hende ikke at samle dem i en klar og bestemt form — hun manglede grundlag . Hvert øjeblik stødte hun på sin egen uvidenhed . 
I fortvivlelse måtte hun tilstå for sig selv sin egen afmagt . 
Men igen rejste hun sig . Det klare , overbevisende var ikke hendes styrke . I fantasiens sprog måtte hun klæde sine tanker . — 
hun ville skrive fortællinger . Skrive om alt det tunge hun så om sig — hvorledes menneskelivet var , og hvorledes det burde være . Hun følte det klart — her var hendes opgave . At hun ikke 

havde forstået det før — da havde meget nu været anderledes . 
Til enkelte tider havde hun drømt om det , så længe tilbage hun kunne huske . Syner og skikkelser havde flimret for hendes fantasi , men de tog aldrig bestemt form — de veg som skygger , når hun ville gribe dem , og blev bare drømme . 
Men nu var tiden kommen , og hun begyndte . 
I ærlige stunder måtte hun sige sig selv , at det der dybest brændte i hende , fandt hun ikke udtryk for . 
En tanke kunne komme så stærkt , at hun selv skælvede ved den — men ville hun i jubel fæste den på papiret — veg den undaf , gled bort i tågen — og hun sad igen med nogle ganske almindelige ord foran sig og en underlig tomhed i hjertet . 
Eller den glød hun følte bragte hende til at bruge for mange og for stærke ord , og tankens skønhed blev netop derved borte for hende . 
Da hun havde endt sin fortælling , sendte hun manuskriptet til en forlægger . Ville han tage den , 

ville hun se det som et tegn på , at hun ikke havde taget fejl af sig selv . 
Af sit hjertes dyb bad hun de store magter over hende at skænke hende engang en dyb , brændende glæde , så hun kunne føle livets fylde tilbunds . 
Daglig bad hun denne bøn , mens hun i frygt og spænding ventede svaret . 
En morgen , hun kom ned til frokostbordet , lå der en pakke og et brev på hendes plads . 
Hun blev hvid i ansigtet og måtte et øjeblik støtte sig til stolen — hun kendte igen sit eget manuskript . Brevet var et høfligt afslag fra forlæggeren . 
Den dag bad hun ikke sin bøn . 
Men hun tog sig sammen igen . Det var feigt dette at sætte alt på et kort . Hvor mangfoldige havde ikke måttet kæmpe sig frem — det gjaldt blot ikke at miste troen på sig selv . 
Hun skrev igen , og hun syntes , at denne gang lykkedes det hende bedre at finde udtryk for , hvad hun følte . 
Men atter fik hun manuskriptet tilbage . 

da forsøgte hun tredje gang . Med rastløs fortvivlet iver arbejdede hun for at døve sin egen tvivl . Dette sendte hun til en anden forlægger . 
Hun opnåede virkelig at få det trykt , og det jublede alt i hende . 
Men hun mødtes med et overlegent , ironisk smil fra publikum . Forlæggeren nægtede at trykke mere , da det forrige blot havde bragt ham tab . 
Da følte hun , som en bygning , hun havde tømret , ramlede sammen og tog hende med sig i faldet . 
Atter skrumpede verden ind for hende og begyndte bare at kredse om hendes eget jeg . 
Hun følte sig som en åndelig bastard , der havde fået synets evne , de grænseløse længsler i vuggegave — men den forbandelse var lagt til , at hun aldrig skulle få evne til at løfte dem — bære dem ud i livet . 
Disse tanker kredsede bestandig om inde i hendes hjerne . De tog hendes legemlige kræfter , der allerede var stærkt svækkede . Jo mere kræfterne svandt , jo sygeligere og intensere blev hendes følelsesliv . 
Kravet efter at leve kom med dobbel styrke over hende . — det kom så stærkt , at det tog 

den sidste rest af åndelig ligevægt og selvbeherskelse bort . 
Hun ville blot et — finde mening i livet -— slukke denne brændende længsel , hun bar på . 
Hvor skulle hun gå hen for at få forståelse — hun ville gå til sin mand — trygle ham om den — vriste den ud af ham — men nu var han borte — kom ikke hjem på længere tid — og desuden — å hun vidste det — han ville ikke forstå hende . 
Hun søgte mellem fremmede mennesker — — søgte feberagtigt — et ord — et blik kunne drage hende uimodståelig til et andet menneske — hun ventede mere — så følte hun , hun havde taget fejl og fjernede sig igen lige hurtigt . 
Hun elskede lidenskabeligt musik . Til sine tider følte hun bestemt , at det var musiker , hun egentlig skulle blevet , og at det var derfor , hun aldrig kunne slå sig til ro , fordi hun ikke havde fulgt sit kald . 
Nu tyede hun til den , som det eneste , der gav hende hvile , og hvor hun fik svar på , hvad hun søgte . 
Efter børnene var gået til sengs , og alt var stille om hende , kunne hun sidde ved pianoet i timevis — vuggende sig ind i Beethovens sjæle 

stemninger — de bar frem hendes eget savn dybere og skønnere end alle menneskeord og stillede det . 
At hun derved nærede og hidsede sit spændte nerveliv , vidste hun ikke . 
En stor konsert var averteret i alle blade . 
Aviserne vrimlede af billeder og fotografier af den unge kunstner , der skulle holde den . 
Han var i disse dage kommen til byen og ville — om denne konsert fik stor tilslutning — give flere . Kanske han også ville slå sig ned der for længere tid . 
Winter og Mira gik på konserten — hun uden store forventninger . I den første tid efter hun var kommen til Amerika , var hun så ofte bleven bittert skuffet ved hvad der bødes frem som høj kunst , så hun havde lært at stemme ned sine fordringer . 
Det første nummer på programmet var en pianosolo udført af en musiker fra selve stedet , der assisterede konsertgiveren . Han var ingen kunstner , men han følte hvad han spilte , og det gik til hjertet . 

den bløde vemodige melodi havde bragt tårer i Miras øjne — det var også underlig , så let som de altid kom nu i den senere tid . 
Hun lagde hånden over øjnene for at gemme sig bort for nysgerrige blikke — og hun havde næsten glemt , hvor hun var . 
Da nåde pludselig en tone hendes øre , der med et strøg vækkede alle hendes livsånder og bragte hendes hjerte til at skælve . Uden at se op — med tilbageholdt åndedræt for ikke at miste noget , lyttede hun — der kom flere----------- 
rige og mægtige som et orgel — bløde og indsmigrende som sangen af en menneskelig stemme , klang de gennem salen . 
Klagende og bedende kom de , så det føltes , som et menneskehjerte sukkede og gråd — 
men der slog det pludselig om til solskin og glæde — det var som hundrede af alfer legte om hende — de trippede og lo med sølvklar latter — de strøede roser og violer i hendes fang — det var vårens jublende leg — livets fest — men så skiftede det — de legende alfer var igen borte . 
Hun stod under høje tempelbuer , hvor sollyset trængte ind i brudte stråler , hvor menneskebønner steg imod himmelen som hvide duer — hvor 

anelsen om det evige gik som en bæven gennem sjælen — at ane dig gud — det er lyset , det er livet selv — 
hun sad og lyttede efter den sidste tone , der som et åndepust gik gennem salen — sandelig , den der kunne spille slig måtte være benådet frem for alle andre af gud selv . 
Men hun førtes igen bort af hans toner — nu stod hun i Grækenlands oljelunde — ude på det blå hav rødmede hvide sejl i solen — de viftede derude og sagde — vi sejler ind i skønhed og glæde — kom med — kom med — 
Mira stirrede i henførelse på den unge kunstner , der stod med hovedet bøjet over sit instrument , øjnene halvt lukkede , som vuggede hans egen sjæl sig ind i den skjønhedsverden , han gav et glimt indi , for de hundreder lyttende , der sad om ham . 
Som han stod der skøn og seiersikker , forekom han hende som en ung gud holdende i sin hånd nøglen til den verden hun elskede — han kunne med sin tryllestav sætte døren vid åben for hende og føre hende ind i den . 
Mens bifaldstormene brød løs rundt hende , glemte hun at applaudere — hun glemte alt — bare så på ham — 
da traf hans øjne hendes — de blev hængende 

der et øjeblik — så gik der et underligt eget smil over hans ansigt . Var det triumf over at føle den magt , han ejede over menneskesjæle ? 
Hun gik hjem som beruset , musikken sang endnu inden i hende — hans øjne , hans skikkelse gik i et med den . 
At det gik an at træde på denne jord så stolt , så seiersikker betog hende som en trolddom . 
Han var i samme by , åndede samme luft som hun . Det gjorde det helt anderledes og meget lettere at leve i den . 
Om natten kom gråden til hende , men denne gang velgørende og befriende . Den kom som mild regn efter årelang tørke og kulde . 
Tidlig ved daggry stod hun op — livet var igen bleven for vakkert , til at hun kunne sove det bort . 
Hun klædte sig på , omhyggeligere end hun havde gjort på længe . Hun så sig i spejlet ; hun vidste hun var bleven gammel i den sidste tid . Men i dag var der farve i kinderne , og øjnene strålede som før . 

i stille fryd gik hun hen til vinduet og så længe ud . Det havde regnet om natten , en frisk morgenbris blæste tågen bort . Høstsolen skinnede varm ind på hende — duerne lå på tagrenden og kurrede , mens de tørrede de forpjuskede vinger i solstrålerne . 
Hvor alting var bleven vakkert med engang — selv røgen fra de mange skorstenspiber tog sig malerisk ud mod den skiftende lyse luft . 
Hele dagen gik hun i feststemning . Hendes arbejde gik så let fra hånden , thi hun følte sig lykkelig . Børnene så hendes varme sollyse smil , og hele' hjemmet tog ubevidst farve af det . 
Om aftenen , da hun var bleven alene , tændte hun lampen i stuen og satte sig ned ved skrivebordet . 
Hun havde tænkt på det i hele dag — hun måtte skrive til ham og takke ham . Det kunne ikke andet end gøre ham glad , at vide , at han kunne hjælpe en menneskesjæl , slig som han havde hjulpet hende — han ville og måtte forstå en tak , der kom til ham på den måde . 
Da hun havde skrevet , varmt som tankerne strømmede til hende , læste hun brevet flere gange igennem . 

hvor lidet det dog sagde , mod hvad hun følte ! skulle hun sende det ? 
Så tog hun en hurtig beslutning , lagde det i konvolut og skrev udenpå med fast og sikker hånd . Hun adresserte det til byens første musikhandel , der vidste hun , han måtte komme . 
Hun tog et tørklæde , om sig , listede sig stille ud og gik hen til hjørnet . Der tog hun frem brevet og så på det — kastede det så hurtigt ned i postkassen . 
Hjertet bankede , idet hun hørte det falde — nu kunne hun ikke tage det tilbage . 
Næste aften kom han . 
Hun hørte en hurtig , nervøs ringen , åbnede selv døren , men blev stående som forstenet , da hun så det var ham . 
Han så hen over hende smilende , som gottede han sig over hendes forbavselse — sagde så blødt , indsmigrende : får jeg ikke lov at komme ind ? 
Idet han kom ind i stuen , der blot var oplyst af ilden fra kaminen , kastede han et hurtigt blik rundt sig — trak så en lav stol hen mod ilden 

og satte sig tilrette med fødderne mod kamin , gelænderet . 
Mira ville tænde lampen , men han rystede lidt utålmodig på hovedet . 
For guds skyld ikke mere lys , dette er dejligt — kom og sæt dem ! 
Denne røst tog magten fra hende — det faldt af sig selv , hun måtte lyde den . Uden indvendinger gik hun hen og satte sig . 
Hun kunne se hans profil , derfra hvor hun sat — den tegnede sig skarpt og klart mod lyset fra kaminen . 
Håret faldt i tunge , lidt fugtige lokker ned i panden , mens han sad foroverbøjet med hovedet støttet mod den ene hånd og stirrede ind i ilden . 
Halvt som i drømme hørte Mira hans dybe , varme røst , idet han begyndte at tale . 
Han sagde , hun havde skænket ham den højeste lykke , der fandtes for en kunstner . Det var , når noget sådant hændte , at man fik styrke til at være tro i sit kald og holde ud . 
Var det da ikke det herligste på jorden , en kunstners liv ? spurgte hun med store øjne . 
Han smilte tungsindigt . 
Havde hun blot en anelse om , hvad det kostede 

dem altid at give menneskene ud af deres sjæls rigeste eje — altid give — aldrig få — altid hungre efter forståelse — altid mødes af filisteriets og middelmådighedens usselhed — så ville hun nok ikke spørge så — 
Mira kunne ikke svare — han vedblev : 
å , man pines så af denne mangel på forståelse , at man til sidst føler sig som et jaget dyr og spiller ud af sin sjæls nød — og hvad får man til svar ? 
Jo , rungende bravoer og håndklap , som klinger for det meste i ens øren som hånlatter — det er en kunstners liv , kære frue — misunder de os ? 
Hun kom uvilkårlig nærmere — var dette muligt — nej slig havde hun aldrig tænkt sig det — 
hun som kvinde kunne jo ikke egentlig vide , hvad det ville sige for en ung mand med stærke lidenskaber altid at måtte spille ud af disse lidenskaber for at tilfredsstille et nydelsessygt publikum — og dog bevare sig selv ren — thi det måtte en sand kunstner , ellers drog han det højeste ned i smudset — 
han måtte give alt — til sidste hvid og dog være sin egen mester — 
og når han havde givet dem det højeste — hvad 

gav de ham igen ? — jo — nogle usle skillinger , som han havde mest lyst til at kaste tilbage i deres ansigter — sælge kunsten for nogle guldstykker — være nødt til det —• 
bitterheden dirrede i stemmen , ordene strømmede fra ham , mens han stirrede ind i ilden , som fulgte han skridt for skridt sin egen lidelse , vejede dens tyngde og vidste , at den måtte bæres livet igennem . 
Mira følte sit hjerte sammensnøres af en ny , ukendt smerte ved at høre , hvad de bedste og ypperste — de , der bragte bud og lindring til dem , der var i sjælenød , selv måtte lide . 
Hun fik en brændende trang til at gøre noget for ham , trøste ham — i al fald vise ham , at hun forstod hans lidelse , om ingen anden gjorde det . 
Hun kunne ikke sige noget , men hun rakte ham sin hånd og så på ham med øjne fulde af tårer . 
Han tog hånden , holdt den en stund med begge sine . 
Så sagde han , at hun umulig kunne ane , hvor godt hendes varme deltagelse og forståelse gjorde ham . 
Han havde tænkt på hende fra hin aften , han fangede hendes ansigt på konserten mellem alle 

de andre uforstående , der bare brølede , fordi der skulle brøles , uden at forstå , hvad han havde givet dem . 
Straks han fik hendes brev , havde han vidst , det var fra hende , og han havde sagt til sig selv : her er da endelig en menneskesjæl , for hvem du kan lægge dig selv helt åben uden at . misforstås . Nu ville hun også forstå , hvad han havde sagt , da han kom , at hun havde skænket ham den største lykke , der kunne gives en kunstner . 
Hun nikkede — jo nu forstod hun det først helt . De sad begge tavse lidt , så slap han hendes hånd , rejste sig og gik hen til pianoet . 
Nu vil jeg improvisere lidt for dem — i musikken vil jeg tale til dem — den er mit sprog . 
Han lod de hvide , smidige fingre glide hen over tangenterne i nogle rige akkorder og spilte — det var den stemning der fyldte dem , han gav udtryk for — 
han brød pludselig af , spilte så en blød , lille impromptu — så skær og fin som en drøm — som et suk i sivene en sommernat — et spørgsmål uden svar . 
En liden stund blev han siddende bøjet over tangenterne , som lyttede han endnu til ekkoet af 

sine egne tanker — strøg så med et suk hånden gennem det svære hår , kastede lokkerne hastigt tilbage og rejste sig pludselig , idet han sagde det var sent — han måtte gå — 
da han rakte Mira hånden til godnat — spurgte’ han blødt , om han fik lov at komme igen . 
Han læste svaret i hendes øjne , smilte — hyllede sig i sin store , sorte kappe og gik . 
Længe gik Mira op og ned gulvet i voldsom bevægelse . 
Så dybt syntes hun aldrig før , hun havde set ind i en menneskesjæl — aldrig forstået så helt , hvad et andet menneske havde at kæmpe med inde i sig selv . 
At de skulle lide så — de af gud benådede — hvad var hendes lidelse mod den , de led for sin kunst — 
det var et kors , de bar fra vuggen til graven for at få nåde til at give skønhed til menneskene , for at dele ud af det rige væld , de bar indi sig til deres fattige og længtende søstre og brødre . 

nu takkede hun gud , fordi hun ikke havde resigneret som de fleste , men havde bevaret sin ungdoms længsel efter det højere i livet — det gav hende nu evne til at forstå ham og derigennem hjælpe ham og styrke ham til at holde ud . Det var den højeste lykke for en kunstner at få en forståelse som hendes , havde han sagt . 
Hvor stor så han ikke sin gerning og det ideal , hvortil en sand kunstner burde nå ! Og til hende var han kommen , og hende alene havde han betroet den kamp , han havde at stride for at holde sine idealer oppe . 
De følgende dage greb hun sig gang på gang i at stå ved vinduet og se efter , om den høje skikkelse i den sorte kappe skulle komme igen . 
Hun vidste ikke hvorledes det var gået til —  .men han kom ind i alle hendes tanker — fyldte hendes liv , så der igen var kommen rigdom og skønhed over tilværelsen . 
En aften kom han igen — stod lige pludselig og uventet i døren som forrige gang . 
Nu kom han alt som gammel ven — det lå 

i smilet — i den udrakte hånd — i den måde , hvorpå han bad hende sætte sig ned og lytte til en tanke der havde grebet ham , efter kan sidst var sammen med hende , som han ville prøve at give udtryk på pianoet . 
I musikken , der først kom rig og jublende , kendte hun igen sin egen stærke ungdom — de store stemninger — åndens glade mod — . 
Men livet kom og strøg med sin kolde , hårde hånd ind i hendes ungdoms lyse drømme — musiken gik over i skærende mislyd , der kom som fortvivlede skrig fra en sjæl , der kæmper og spørger , hvorfor livet er så tungt — 
men mens hun lyttede til disse klager , hun kendte så vel fra sit livs bittreste stunder — kom tonerne atter så bløde og milde med bøn om lys og klarhed — det var hendes ungdoms længsler , der ikke kunne , ikke ville dø . — 
han brød pludselig af i en stærk molakkord — vendte sig mod hende og sagde med et vemodigt smil : 
har jeg ikke ret ? 
Hun havde gemt sit ansigt i hænderne og blot lyttet — nu vendte hun det mod ham •— det var badet i tårer . 

hvor kan de vide dette ? spurgte hun i sin bevægelse . 
Sådant ser jeg — det er jo derfor jeg er kunstner — han så hende smilende ind i ansigtet — 
deres øjne fortæller mig alt — skal jeg ikke se hvad der foregår i dem , må de lukke dem . 
Fra den dag af vidste hun , at han forstod hendes inderste tanker — for ham kunne hun intet gemme — for hende , der ikke i mange år havde haft en ven , lå der en fortryllelse deri , den hun følte som en ren berusning . 
Hun forsøgte heller ikke at gemme noget bort fra ham . Til ham kunne hun fortælle alt — lægge åben for ham hele sit liv — alle sine tanker . 
Det kom lidt efter lidt udover vinteren , mens de sad sammen de lange aftener , for det meste alene . 
Winter havde været ude på rejser i flere uger . Han var kommen hjem og havde budt den 

nye husven velkommen med en for ham usædvanlig hjertelighed . 
Han elskede musik , og dertil havde den unge kunstners vindende personlighed indtaget ham . Han opmuntrede ham derfor livligt at besøge dem — ja han opgav i den første tid endog nogle af de sædvanlige møder og sammenkomster , for at kunne være sammen med ham og høre ham spille . 
Men efterhånden blev det som før , han trak sig tilbage til sit studerværelse eller sine møder efter aftensbordet . I begyndelsen med en kort undskyldning til hr . Gerard , som lidt efter lidt var bleven daglig gæst hos dem . Optaget som Winter var af sine egne interesser , kunne han dog ikke lade være at se , at Mira levede op på nyt i omgangen med denne unge kunstner , at hun var aldeles forvandlet , efter han kom til dem . 
Han var ædelmodig nok til at glæde sig over , at hun ikke længer stod så alene , over at hun havde fundet nogen , med hvem hun havde tanker og interesser fælles . Men samtidig følte han endnu bittrere sin egen ensomhed i hjemmet og gik ivrigere end nogensinde op i samlivet med sine åndsfæller . 

en dag i begyndelsen af vinteren kom han ind til Mira i stærk bevægelse . 
Mira , jeg har en bøn til dig — 
hun så forundret op . 
Det er længe siden jeg har bedet dig om noget sådant — der skal være møde hos ludvig-sens i aften — følg med mig — 
Mira følte sig ubehagelig berørt . 
Men hvorfor ? spurgte hun langsomt . 
Jo , der kommer i aften en ung kvinde , som jeg gerne vil , du skal møde . 
Hvad heder hun ? 
Hendes navn er Ernestine Helsing — hun er den mærkeligste kvinde , jeg har mødt i mit liv — 
Winters kinder brændte , og øjnene lyste — du må lære hende at kende . — 
i hvilken retning er hun så mærkelig ? 
Hun lever blot for at gøre godt — for at pleje de syge og trøste de ulykkelige — hele sit liv har hun viet dem — de faldne og dem , der har det ondt . 
Hvoraf ved du dette ? 
Hun selv har fortalt mig det alt sammen . Jeg ville ønske , du kunne høre hende fortælle sit liv . Det er rent utroligt , hvad hun har oplevet , og alle de syndere og ulykkelige , hun har mødt på 

sin vej , hvem hun har hjulpet og trøstet — de alle som en velsigner hende som sin /rejsende engel . 
Ja ved du , hun har endog gået til fremmede mennesker , som hun har vidst har haft en forbrydelse i sinde og fortalt dem , at hun kendte 
deres tanker — når det gælder hendes pligt , 
har hun ikke anelse om , hvad frygt er . Hun har bedt og bønfaldt dem om at opgive deres onde 
planer og vende om . Det har endt med , at de 
hulkende har ligget for hendes fødder , tilstået alt og bedt hende om hjelp til at blive gode mennesker . 
Men det er jo umuligt , at hun kan kende deres tanker — bemærkede Mira vantro . 
Ja , det er jo det allermærkeligste . Det er en stor , vidunderlig gave , der er givet hende — hun synker hen i en ubevidst tilstand , hvori der bliver sagt hende , at det og det skal hun gøre , og de mennesker skal hun hjelpe . Ja , hun får lige til gaden og husnummeret opgivet — og når hun vågner , husker hun alt sammen og gør hvad der er sagt hende . 
Miras ansigt udtrykte tvivl . Winter så det . 
Det er derfor jeg vil , du skal selv se hende . 

hun bærer sandheden i sit ansigt — det kan ikke lyve . 
Da Mira tav , vedblev han : 
å Mira , hun er det ideal , jeg altid har drømt om , men aldrig fundet . Hun vil blive mig til umådelig hjelp i min gerning . 
Mira bøjede sig over sit arbejde : jeg er glad ved det — sagde hun med lav stemme — jeg ved jo , hvor du må savne , at jeg ikke kan være det . 
Ja , jeg behøver ikke at fortælle dig , at det har været usigelig bittert for mig at føle , hvor lidet du har kunnet dele mine interesser . Mest piner det mig næsten , at jeg kan som ingen vej komme alene . Her er så meget at gøre , og så mange ulykkelige at hjelpe — nu vil hun blive min hjelp og støtte , og jeg ved jo , at det vil glæde dig at høre . 
Ja , det gør det — svarede Mira varmt — hun følte som en tung byrde faldt fra hende ; thi netop nu hun selv følte sig så meget rigere , pinte det hende dobbelt , at han gik ensom . 
Hun er en dyb religiøs natur , som jeg selv — vedblev Winter — og hun har elsket folket fra barn af , som jeg ; at ofre sig for det , har været hendes drøm — min gerning vil hun gå op i 

og elske . — å Mira , jeg føler , jeg vil blive et andet menneske ! 
Men jeg har noget mere at bede dig om 
hvad er det ? spurgte Mira . 
Jo , at du kommer hende venlig i møde i aften og beder hende komme til os og betragte vort hus som et hjem — for hun er stolt — hun vil ikke komme , uden du beder hende . 
Mira ville svare , men Winter afbrød hende : 
vær du tryg , hun skal ikke genere dig . Vi har vort arbejde og vore interesser så fjernt borte fra , hvor dine ligger , så vi vil ikke støde sammen . Desuden — gå du dine veje — jeg ser det nu — du kan ikke forandre din natur — det har hun lært mig at forstå bedre end før — 
hun — udbrød Mira forbavset — hvad kender hun til mig ? 
Hun kender dig bedre end nogen anden og interesserer sig umådelig for dig — vil du så gå med mig i aften . 
Ja — svarede Mira efter lidt betænkning . 

næste aften sad Mira alene i stuen . Børnene læste på sit værelse . Winter var ude og kom ikke hjem før sent . 
Hun havde tændt op i kaminen og trukket sin stol hen til ilden . Så så hun på sit uhr — han måtte snart være her . 
En uendelig lykkefølelse betog hende , mens hun sad der og ventede på ham . 
Det var så vidunderligt at vide , at om en liden stund ville han sidde der ved siden af hende og fortælle hende med den varme , dybe røst , som hun elskede at lytte til , at han havde længtet efter hende disse to dage , han ikke havde set hende  :— at hendes forståelse var bleven nødvendig for ham . 
Han ville betro hende de tanker , der var kommen til ham , mens han var gået hen under den pragtfulde stjernehimmel . Han havde tænkt på , at hans kunst skulle være en svag afspejling af denne evighedens skønhed , han så deroppe — og hvor uendelig stort han følte sit ansvar som kunstner . — 
hun ville sidde stille og lytte overvældet af rigdommen og skønheden i hans tanker , og føle alle savn og alle længsler drukne i den bevidsthed , at han sad 

der nær hende og førte hende med sine ord ind i den verden , hun elskede . 
Og hvorfor følte hun i aften , som hun havde mere ret end nogensinde til at følge den magt , der drog hende så uimodståelig til ham  ? hvorfor fyldte det hende netop nu med slig grænseløs glæde og taknemlighed ? 
Hendes tanker gik tilbage til aftenen forud . Hun så . igen for sig den uhyggelige halvmørke stue med de mange mennesker , der alle talte omkring hende om ting , der var hende så uendelig ligegyldige . 
Hvor fremmed hun følte sig mellem dem , og hvor hun havde set undrende på sin mand , som blandt disse mennesker kunne føle sig lykkelig . 
Da pludselig tav de , og i døråbningen havde hun set en skikkelse stå — bleg — åndeagtig — som kom hun fra en anden verden . De store havblå øjne havde set ud over dem med et så underlig , fraværende og dog dragende udtryk , der i den halvdunkle , mystiske belysning havde slig betagende magt , at Mira havde følt i øjeblikket en frysning gå igennem sig . 
En beundrende hvisken hørte hun rundt sig : hun kommer fra en døende , derfor er hun så 

bleg — dette er femte nat i rad , hun ikke har hvilet — 
Mira havde uvilkårlig set hen på sin mand — hun læste i hans strålende øjne sværmerisk tilbedelse . 
Hendes hjerte blev i det øjeblik fyldt af en varm taknemlighedsfølelse mod denne kvinde , der kunne være for ham alt , hvad hun selv ikke mægtede at være . 
Derfor , da Winter lidt efter var kommen hen til hende og sagde : i to må blive gode venner — så havde lidt af den taknemlighedsfølelse lyst i øjnene , og i det smil , hvormed hun havde hilst på hende og bedt hende , som sin mands ven at komme og besøge dem , når hun ville . 
Hun følte endnu over sig det underlige , gennemtrængende blik , hvormed Ernestine Helsing havde set på hende — det sagde : jeg kender dig — jeg ved du ikke er som andre mennesker , men netop derfor interesserer du mig — thi almindelige mennesker foragter jeg . — 
Mira havde undveget dette blik , der fordrede mere fortrolighed end hun ønskede at give — hun var hendes mands ven — ikke hendes . 
Som havde hun øjeblikkelig læst hendes tanker , havde Ernestine Helsing trukket blikket til sig 

igen . Hun sænkede de tunge øjenlåg langsomt ned over sine øjne og vendte sig mod . Winter , idet hun sagde , at hun vidste knapt selv , hvad hun sagde eller gjorde i aften , så udtrættet var hun af nattevågen . 
Med et ængsteligt udtryk havde Winter tigget hende om at søge hvile og førte hende kort efter ind i sideværelset . 
Da de gik hjemover sammen , udtalte han til Mira sin bekymring , at Ernestines helbred ikke skulle holde dette ud . 
Hvis hun ikke var bleven styrket ovenfra på en forunderlig måde , ville dette liv for længe siden have dræbt hende — da hun er meget svag — tilføjede han . 
Mens Mira gennemgik i sine tanker forrige aftens hændelser — spurgte hun sig nu igen , hvad hun alt havde gjort flere gange uden at kunne komme på det rene med svaret — hvad indtryk denne kvinde egentlig havde gjort på hende  ? 
Hun havde følt en magt gå ud fra hende , der virkede samtidig overvældende og ængstende — tillokkende og frastødende . 
Var hun sand ? ja det var jo tåbeligt at spørge så — den der ofrede hele sit liv på at hjelpe 

og trøste de ulykkelige — den der kunne sidde nat efter nat ved en døendes seng , der var hende fuldstændig fremmed — måtte jo være bedre end andre kvinder — at tvivle på hendes sanddruhed og godhed ville være en synd . 
Hun måtte sandelig som Winter havde sagt — blive styrket af overmenneskelige kræfter for at holde ud — den samme varme taknemligheds-følelse mod denne kvinde , der havde dukket op i hendes mands liv og gjort det rigt , netop nu hun mindst kunne være noget for ham , fyldte hende på nyt . 
Men — hun så igen på sit uhr — nu måtte han snart være her . Alle andre tanker veg for den ene . 
Da ringede det — det var ham . 
Hun levede til sidst kun på de timer , hun var sammen med ham . 
Hele dagen gik hun om som i en drøm — når han kom , blev alt om hende virkelighed og skønhed . 
Han lod hende også forstå , at med hende kunne han tale som med ingen anden — at det 

var et nyt afsnit i hans liv , efter han havde mødt hende . 
Før havde han famlet og søgt uden mål — nu skulle arbejdets tid komme — nye ideer og tanker kom myldrende til ham . 
Det var hendes herligste timer , når han satte sig hen til pianoet og spilte for hende en ny komposition . Alt i et vendte han sig om til hende for i hendes øjne at læse den beundring og det bifald , han var sikker på altid der at finde for hver ny original ide , han havde undfanget . 
Eller de sad sammen ved kaminen og så ind i ilden , som flammede der de kolde vinteraftener , mens han betroede hende sine hemmeligste håb — sine stolteste , ærgjerrigste drømme . 
Hun tog dem op med begejstring — hendes ærgerrighed for ham voksede dag for dag og blev større end hans egen . 
Efterhånden så hun de stridende kræfter i hans natur — hans svaghed for velvære og luksus , hans mangel på energi og udholdenhed — hun følte disse svagheder som tiender af hans vidunderlige begavelse . 
Skulle den sejre , og han nå frem , måtte han få hjelp fra en , der forstod denne evige 

strid i hans indre og satte det som sin livsopgave , at alt det herlige gudebårne i hans natur skulle sejre . 
Hun sagde til sig selv , at det var den rolle , hun havde at spille i hans liv — dette var det , skæbnen havde bestemt hende til . 
Når blot han nåde frem , fordrede hun intet mere , da havde livet fået sin højeste mening . 
Tusende forskellige stemninger kastedes han i fra den ene dag til den anden . — hun greb dem alle — overvældedes af den rigdom naturen havde ødslet over ham og følte sig forvisset om , at når alt dette samledes om et eneste mål , ville han nå længer end nogen før ham . 
Hun ville at menneskene skulle græde og juble , husvales og løftes ved den skønhed , han strøede ud over dem . Af sine genialeste tanker skulle han skabe mesterværker , der ville frembringe en ny epoke i udviklingen — han skulle blive en anden og større Wagner . 
Deres storhed er min lykke — kunne hun sige til ham , med strålende øjne , når hun , henrevet af skønheden i en ny tanke , han havde undfanget og sat i musik — følte hjertet svulme ved tanken på den tid , når striden i hans indre 

var endt , og han havde nået den højde , livets gode genius havde bestemt for ham . 
Da hændte det , at han bøjede sig hen over hende og sagde med et blødt smil — men deres lykke er min lykke — hvor grænseløs taknemlig hun da var ham — tårerne kom hende i øjnene . 

imellem kunne en svag tvivl snige sig ind i hende , når han , som han var kommen i gang med et arbejde , over hvis skønhed de begge havde jublet — dagen efter kunne komme til hende lige så optaget af en ny tanke og med samme iver og begejstring tog fat på den — for så nogle dage efter at lade dem afløses af en ny ide , der efter hans mening var skønnere end nogen af de andre . 
Da kunne et stænk af modløshed komme over hende , til han forjagede det ved den betagende indflydelse hans musik havde på hende . Det endte i reglen med , at hun igen førtes bort af den nye tanke og delte med ham glæden over dens skønhed . 
Når hun igen var alene , kunne hun med et stille smil lægge alle de ufærdige begyndelser og 

bunker af tittelblade til nye arbejder , der endnu bare spøgede i hans hjerne , til side . Dem skulle hun bevare for ham . Den dag ville komme , da han tog alt dette frem igen . 
Da skulle alle disse hans fantasis yrende fostre , der nu var ham for mægtige , fange fuld form og se dagens lys . 
Det var hende , der havde været med ved deres første tilbliven — delt skaberglæden med ham . 
Og det blev hun , der ville juble mest af alle , når geniet i ham stod færdigt og mægtigt til at beherske og mestre sin egen fylde . 
Han lånte hende bøger at læse — mærkelige fantastiske bøger , der førte hende ind i en verden af tanker , hun ikke før kendte . 
De handlede om mennesker , der efter døden tilhørte hverandre — fødtes på ny og af tiltrækningens mægtige , altbeherskende lov droges til hverandre — levede livet her sammen og døde så igen for at mødes hisset . 
De kunne skilles for en tid — andre mennesker , ja endog andre kærlighedsforholde kunne 

komme imellem dem , men blot midlertidig . — den store , uforanderlige tiltrækningens lov bragte altid disse tvillingsjæle tilbage til hverandre før eller senere . 
En tanke fæstede lidt efter lidt rod i hende — den kastede klart lys over hendes forhold til ham og gav det dets højeste berettigelse . 
Hans og hendes sjæle var slige tvillingsjæle , havde været hemmelighedsfuldt forbundne med hverandre gennem umådelige tider og talløse eksistenser . Hvorfra skulle ellers denne fulde , åndelige forståelse komme , der føltes så stærkt af dem begge , at den imellem rent overvældede dem og lod dem føle , at de stod lige overfor en kraft , der var dem for mægtig . Heri lå den eneste forklaring . 
Hun følte det med jubel — han kunne gå bort fra hende — han kunne knytte kærligheds-forhold med andre kvinder — til hende ville han altid vende tilbage her eller senere . 
I et forhold som dette havde ikke alder , ikke menneskelige mål at måle med noget at sige — thi det var et sjælebånd , der bandt dem sammen , derfor altbeherskende og kunne ikke bøjes ind under menneskelige forholde . 

derfor holdt hun intet tilbage for ham — han havde den højeste ret til alle hendes tanker . 
Mødtes de i selskab med andre mennesker , var der altid som en magnetisk streng imellem dem , der ved den mindste anledning kunne bringe dem til at se på hverandre med en hemmelig forståelse . Han havde en  . egen underlig måde at se ind i hendes øjne på , der altid bragte hende til at skælve . 
Hun følte sig som et spændt instrument — han kunne slå an hvilken tone han ville — den dirrede tilbage i hende . 
Hvor det var berusende at sidde der mellem alle de fremmede mennesker og se , hvor han beherskede dem — se selv den sløveste få nyt liv og inspireres ved de tanker og ideer , han slyngede ud over dem . 
Da at vide med sig selv , at hun alene ejede den hemmelige nøgle til hans hjerte — at for hende åbnede han sig i store ensomme stunder og viste hende det sår , som blødte derinde — den evige kamp med hans eget selv . 
Og når han spillede for dem — da at sidde med den hemmelige bevidsthed , at disse perler dryssede han over hende — at hende tog han og 

løftede på sine toner ind i skønhedens land , som de begge elskede . 
De har en egen måde at lytte på som ingen anden — havde han sagt i begyndelsen af deres bekendtskab . 
De lytter ikke med deres øren , men med deres sjæl — hvad bryr jeg mig om de andre — jeg spiller blot for dem . — 
og blev så hans spil vildt og lidenskabeligt — og kom der skærende , brudte dissonanser ind i de tonebilleder , han kaldte frem — da forstod hun , at nu kæmpede den lavere natur i ham med den højere , at nu stred han for at holde sine idealer oppe og bevare sig selv ren . 
Hendes hjerte snøredes sammen i angst , til hun igen følte dæmonerne vige og af de klare , himmelske toner , der nu kom , forstod , at han havde vundet sejer over sig selv . Å , hun alene anede , hvad det kostede ham at vinde den og hvilken dyrekøbt sejer det var . 
Aldrig følte hun som da grænseløs trang til at give ham al den ømhed , der strømmede op i hende som et væld , hun ikke selv kunne finde bund i . 

en aften var de begge i et selskab , der holdtes af en af deres fælles bekendte . 
Mira lagde mærke til en yndig ung pige i hvid kjole , der fulgte med beundrende blikke den unge kunstner , hvor han gik . 
Mira vendte sig til sin sidemand for at spørge om hendes navn . Denne sagde det og tilføjede : 
der siges , hun er den unge hr . Gerards forlovede . Han gør det godt , hvis så er , for hun skal være en rig arving — det kan komme vel med for en fattig kunstner — lagde hun smilende til . 
Mira følte et stik i hjertet . Men hun sagde til sig selv , det var ikke sandt — 
og selv om så var •— hun løftede stolt sit hoved — hvad gjorde det ? det havde jo intet at gøre med hans forhold til hende — 
deres var et fuldstændigt sjæleforhold uafhængigt af alle andre jordiske forbindelser , han kunne knytte hernede —• det var for evigheden — mens alle de andre var forbigående og ville opløses . 
Hendes opgave var at støtte ham hernede — hjælpe ham til at nå sine idealer , til at vinde sejer over sig selv i den dobbelte strid , han altid stred i sit indre . 
Stakkels lille — tænkte Mira , og så medlidende hen på den unge pige — indbilder hun 

sig , at hun kan binde den kongeørn til sin lille rede — at hun kan lodde til dybden af" en sjæl , hvor dæmonerne kæmper med de himmelske gude-kræfter en evig kamp — 
hun kom til at flygte i rædsel , når de ville kræfter , hun ikke havde magt til at hemme , stormede op i ham og knuste både hende og den lille uskyldige verden , hun levede i . 
Den unge pige så netop op på ham med et usigelig hengivende , elskende blik , uden at tænke på , optaget som hun var af ham alene , at hun også røbede sig for alle de andre . 
Han opfangede blikket smilende , bøjede sig ned og hviskedee noget til hende , der bragte hendes øjne til at stråle af glæde . 
Blikket — smilet — alt skar igennem Mira som en hvas , hemmelig smerte — men hun fortsatte sine betragtninger for at døve den og overbevise sig selv om , at hendes forhold til ham var for ophøjet til at såres ved sådant . 
Lad hende kun indbilde sig , at hun ejer ham — han ved jo alligevel , at jeg alene læser tilbunds i hans sjæl — at han må tilbage til mig , fordi han ikke kan undvære mig . For hende vil han altid blive en uløselig gåde , som hun til sidst vil stirre sig blind på — 

som et svar på hendes tanke , traf hende i det samme et hemmeligt blik fra ham , idet han gik forbi hende med den unge pige ved armen — et blik , der sagde hende i sin underlige , gådefulde dybde , at de kræfter , der kæmpede i ham , kunne alene hun og intet andet menneske forstå . 
Aftenen efter dette kom han til hende — bad hende som sædvanlig ikke tænde lys , men at få sidde i halvmørket ved kaminen — det gjorde ham godt bare at hvile og føle hendes nærhed . 
Jeg var dødsens træt , da jeg kom — men jeg bliver et nyt menneske hos dem — de er som et væld , der strømmer — altid ny —- de forfrisker og forynger — 
Mira havde foresat sig at spørge ham om den unge pige — hun havde tænkt på hende hele dagen — men nu kunne hun ikke — hun følte som det ville fordærve denne dejlige stund . 
Der var noget i denne varme og tillidsfuldhed , der strålede ud fra ham , som afvæbnede hende aldeles . Hele luften i værelset var fyldt af den elektriske strøm , der udgik fra ham . 
Hun vidste blot et — at han var igen hos 

hende — varmere , inderligere , mere trængende hendes forståelse end nogensinde før . 
Lidt efter begyndte han selv : de lagde mærke til den lille i den hvide kjole — ikke sandt ? Hun elsker mig — 
sommetider tænker jeg også , jeg elsker hende — hun er så ren og uskyldig — hun gør mig god — men jeg tør ikke stole på mig selv — 
de må råde mig — de forstår mig bedre , end jeg forstår mig selv — de er jo min gode ånd — 
. — — du uudgrundelige — han så hende smilende ind i øjnene — bøjede sig over hende og kyssede hende . 
En hed strøm gik gennem hende . Alt hvad hun ville tænkt og sagt druknede ved hans ord og blik , i den lykkefølelse , der slog over hende som en varm bølge . 
Han kunne jo ikke dybere og inderligere sige hende , at han ikke for et øjeblik misforstod hende og den kærlighed , hun gav ham — at han følte lige så stærkt som hun , at det sjælebånd , der bandt dem sammen , satte deres forhold til hverandre udenfor og over alle andre forhold , han kunne knytte i dette liv . 
De blev siddende længe den aften , næsten 

uden at tale sammen — ord behøvedes ikke mellem dem . 
Da han gik , tog han hende i sine arme og kyssede hende igen , som var det hans ret , den ingen kunne bestride — og hun sagde til sig selv , at han havde den højeste ret . 
Flere timer blev hun siddende , efter han var gået — hendes hjerte var for overfyldt , til at hun kunne tænke på hvile . Det svulmede over af taknemlighed mod ham . 
Hvor fattig hun havde været , før han kom ind i hendes tilværelse og fyldte den — fra det store ukendte dyb var han pludselig dukket op i hendes liv , og det havde fået sin herligste mening — thi ham havde hun ubevidst søgt gennem alt . ' 
tænk at det var muligt på denne jord , at to mennesker kunne forstå hinanden således , at de kunne læse i hverandres sjæle som i en åben bog og alle ord blev overflødige ! 
Og i hans — hvad læste hun ikke der — i den havde ånden skrevet sin gudeskrift i flammende ildbogstaver — 
at denne ildskrift ikke skulle overdækkes af smuds — ikke dø ud af mangel på forståelse , var det hendes gerning at vogte over . 
Ja , hun ville være hans gode ånd , hjælpe 

ham at nå det højeste , så han engang kunne stå som den ideale mester , der strøede ud af sin ånds rigdom for den undrende menneskehed . 
Hun kom til at tænke på frøkornet i jorden , hvorledes det stille og gemt dernede voksede op og gav livsens næring til mennesket , så det kunne leve , arbejde og nå sin mening — et sådant frøkorn ville hun være i hans liv . Med jubel skulle hun lægge sig ned i jorden — dø — forsvinde — hvis han over hendes liv kunne nå sin ædleste bestemmelse . 
I de uger , der fulgte , kom han til hende hver eneste dag til de forskelligste tider . Det var som en urolig magt inden i ham drev ham til hende . 
Imellem var han borte igen lige fort som han var kommen — men oftere — især om aftenen blev han siddende time efter time . 
Imellem strømmede der ord fra ham — underlige — profetiske — som så han syner — og så igen kunne han sidde ganske tavs og bare stirre ind i ilden . 
Han kom i alle stemninger . Snart som et træt barn , der var glad ved at få hvile hos sin 

moder — så igen urolig , nervøs , fordringsfuld — imellem irettesættende hende , fordi hun gav ham for meget og på samme tid fordrende alt . 
Til enkelte tider kom den voldsomme lidenskab i hans væsen frem — men netop da voksede hendes ømhed til det grænseløse . 
Da blev han martyren , der skænkede i skummende pokaler glæde og skønhed til dem , der kom ham nær , men selv stod han igen med de stridende kræfter i sit indre — såret — blødende — 
en bunden titan med gudekræfterne — ørnen hakkende i det blodige sår — 
der fandtes ikke det på jorden , hun da ikke kunne gøre for ham for at skaffe ham frelse og lindring . 
Men så kunne han igen komme til hende , helst efter en sådan kamp — rolig og høj , som den , der har kæmpet med sig selv og vundet sejer . 
Han talte fra den højde , han da stod , med mild medynk om de stakler , der ikke så det ideale , men krøb i støvet som slaver af sit eget laveste selv . 

disse stunder var så ophøjede , at k de gav hende tusendfold tilbage , hvad hun havde lidt . 
Hun sad på gulvet med hovedet støttet op til hans knæ fyldt af en glæde , hun ikke havde ord for , mens hun lyttede til hans stemme , der kom dyb og tung med mellemrum som fra en , der så profetisk ind i fremtiden , samtidig som han så tilbage over det svundne . 
Han talte om sin ensomme , ulykkelige barndom — om de farer og fristelser , han som ung mand , da kræfterne vågnede i ham , var udsat for — om skønne , vellystige kvinder , der havde lokket ham ind i deres verden af synd og ville have ødelagt ham , om ikke hans kærlighed til kunsten og det ideale havde reddet ham . 
Det tiden trængte , var en kunstner , der så sit kald som gudesendt — han måtte løfte idealet op med begge hænder for menneskene — ikke stænke smuds på sin hvide klædning . 
Hun kyssede ømt hans hånd i taknemlighed og lykke over , at han så sit kald så stort . De blev tavse — deres tanker var for stærke for ord . Så kunne han pludselig bøje sig hen over hende — se med disse sortblå sugende øjne , deringen bund havde , ind i hendes og sige med 

et blødt smil : sådanne stunder har evigheden i sig — 
hun lukkede øjnene for det blik — hun kunne ikke bære det — det svimlede for hende — — 
en dag blev han borte . Hun ventede ham den næste — men heller ikke den dag kom han . 
Tredje dag gik — hendes længsel steg til en feberagtig uro — at se ham — tale med ham — føle hans nærhed , var nu bleven en nødvendighed for hende , uden hvilken livet ikke var liv længer — 
hvorfor kom han ikke — det spørgsmål arbejdede i hendes hjerne og gav hende ikke ro et øjeblik — hun stirrede nedefter gaden , men ingen høj skikkelse i sort kappe viste sig . — — — 
en hel uge var gået , uden at hun så eller hørte noget til ham . Hendes uro var steget til feber , der forfulgte hende om dagen og lod hende om natten fare forskrækket op ved hver larm , hun hørte . 
Hele dagen holdt hun sig inde for ikke at være borte , om han skulle komme . Hver aften stillede hun hans stol hen til ilden — satte sig selv på gulvet ved siden af og lyttede 

med hver nerve spændt , om hun ikke skulle høre de kendte , elastiske skridt komme op trappen — 
å hvor lange , lange disse ventetimer var — når klokken var ni , og hun vidste , at nu kom han ikke , kastede hun om sig sin slængkåbe og listede sig ud . 
Da gik hun hen til det hus , hvor han boede , og så op til hans vinduer , om der skulle være lys . 
Men tomme og mørke gabede de mod hende — de så næsten ud , som de hånede hende i hendes ensomhed . 
Hjertesyg gik hun hjemover — langsomt — langsomt . 
Men en aften ringede det — hun havde netop tændt op ilden og holdt sine stive , forfrosne hænder over ilden for at varme dem — da hun hørte klokken derude . En blodstrøm rislede gennem alle hendes lemmer . Hun ilede ud . 
Det var kun postmanden , der stak et brev og en pakke ind gennem døren og med et høfligt — godaften madam — forsvandt . 
Mira stod igen med pakken og brevet i hånden — hjertet havde banket , som det skulle sprænges — nu stod det stille — 

men brevet måtte være fra ham — nej , det var jo en fremmed hånd — 
hun blev med et forunderlig kold og rolig . Tændte lampen og åbnede nølende konvolutten — flere breve faldt ud — 
hun tog dem op og så på dem — det var hendes egne til ham — en isnende følelse krøb op til hjertet — 
hun lod dem falde og tog det første brev — vendte det om og så på underskriften . — der stod et navn , hun ikke kendte . 
Med engang vidste hun , at noget forfærdeligt nærmede sig , som hun ikke kunne gå udenom , selv om hun skreg op af sit hjertes dyb til gud om barmhjertighed — hun måtte tage det op og se på det i al sin hæslighed — der fandtes ikke redning for hende . — så læste hun : 
madame . — 
når de læser dette , er han , det har lykkedes dem at lokke i deres garn , langt borte fra deres giftige indflydelse . Han har gudskelov fundet tilbage til sig selv igen og har betroet mig alt . Jeg ser , de er ikke bedre end den skøge , der går på gaden — nej langt værre — thi de giver dem et skin af åndrighed og uegennyttig 

hed , som den anden ikke gør fordring på . Han ser nu klart hvem og hvad de er , og om det skulle lykkes dem at finde ud hans adresse , og de skriver til ham — sender han deres breve uåbnede tilbage . 
Jeg er hans forlovedes nærmeste slægtning — og jeg skal nok vide at unddrage ham både deres og andre lignende kvinders fordærvende påvirkning . De er ikke den eneste i vinter , der har fristet ham ved deres sanselighed og frække væsen , men af dem alle anser jeg dem for den farligste . 
Min niece elsker ham og kan ikke give ham op trods alt . Følgelig har jeg intet andet at gøre end straks at få ham bort fra al påvirkning , der kan indvirke skadeligt på hans karakter . Under hendes rene indflydelse og mine moderlige øjne vil han forhåbentlig igen blive hende værdig . 
Men mod dem og deres lige anser jeg det for min pligt at advare enhver , med hvem jeg kommer i berøring , for hvem de kan blive farlig . 
Fru s . 
Engang til læste Mira brevet igennem ganske langsomt — — — — — — — — — — — — — — — — — — — — — - så rev hun 

det pludselig itu med et udtryk af rædsel i ansigtet — stykkerne dalede ned på gulvet . 
Da faldt hendes øjne på pakken , som lå der . 
I samme nu vidste hun , hvad den indeholdt — hun rev den op med skælvende fingre — — der faldt de udover bordet om hinanden de ting , hun i vinterens løb havde foræret ham — — 
hun tog sig med begge hænder over hovedet , som ville hun med magt holde sin forstand fast . 
En underlig lyd arbejdede sig op gennem hendes strube — den kom lig et kvalt skrig fra et dødtruffet dyr — 
da så hun pludselig for sig to øjne , der så ømt ind i hendes — hun hørte en varm stemme sige , at de ting , hun havde skænket ham , havde et værd , som intet andet han ejede — thi til dem fæstede sig minder om de skønneste , helligste stunder i hans liv . 
Timer der lyser som perler i et menneskes liv hernede og afholder det fra at synde — havde han sagt . 
Hun slog ud med hånden , som ville hun med ’ magt jage noget fra sig og greb så med skælvende ver , hvad der lå på bordet . Flere af brevene 

var faldt på gulvet — hun måtte bøje sig for at tage dem op . Så ilede hun hen til kaminen — 
med en hast som den blotte berøring brændte hende , kastede hun det ene efter det andet ind på ilden — så gjorde hun uvilkårlig en bevægelse med armen , som ville hun stryge noget stygt af sig , der var krøbet op på hende . 
Hun så ilden slå grådig op om sit bytte — — inden få minuter lå blot tilbage lidt forkullet , bævrende støv . 
Mens hun sad der foran varmen og så på det sorte støv , hvordan det lidt efter lidt svandt ind og blev til intet — tænkte hun på hvor godt det måtte gøre at stikke hænderne ind i varmen og lade ilden brænde i kødet — det måtte føles som en lise . Men hun gjorde det ikke . 
Ilden døde lidt efter lidt ud — natten kom og bredte sig over stuen — 
næste morgen bragte postbudet atter et brev til Mira — 
det var fra hendes mand , der havde været bortrejst de sidste par uger . I brevet stod : 

kære Mira ! 
Som jeg sagde til dig ved min afrejse , havde jeg noget meget vigtigt , jeg ville skrive til dig om , når jeg fik den fornødne tid og ro — endelig er jeg kommen så langt . — du lod ikke til at fæste dig videre ved , hvad jeg sagde , opfyldt som dit sind syntes at være med andre tanker — men nu må jeg bede dig skænke dig min opmærksomhed , da det , jeg vil tale om er afgørende for hele vor fremtid . 
Jeg har tænkt meget over din og min stilling til hinanden — og jeg forstår , at det kan ikke vedblive at gå som hidtil . — daglig føler jeg dybere , at det er et unaturligt forhold , der blot holdes oppe af vane og menneskefrygt — grunde , der ikke bør gælde for frie , tænkende væsener . 
Jeg føler inderligere for hver dag der går , at gud skænkede mig , hvad jeg hele mit liv har længtet efter og ubevidst ventet på — da han lod mig møde Ernestine . I hende fandt jeg endelig den stille , elskende kvinde , jeg drømte om , der elsker mig og min gerning — der intet højere attrår end at få dele mine tanker , stille alt savn hos mig og leve mit liv i arbejde for andre . 
Den store , hemmelige tiltrækningens lov har 

endelig ført os sammen — og jeg ser , at det er det , der er ment med de  . ord : hvad gud har sammenføjet , skal intet menneske adskille . Vi mennesker har i vor kortsynethed fortolket dette bogstaveligt istedenfor åndeligt og derfor ofte med magt revet dem fra hverandre , som burde være sammen . 
Men nu ser jeg klart , at ikke den kvinde er ens hustru , som man i ungdommelig letsindighed og uforstand vælger sig — men den , der er ens sjæls halvdel og med hvem man fra evighed er forbunden . 
Men når så er , opløses jo dit og mit forhold til hinanden og alt forandres . Det bliver erne-stine og ikke du , der er min sande hustru , thi hun elsker mig , hvad du ikke gør . Det bliver hende , der kan dele min gerning , fordi den er min og gud velbehagelig . Det er hende , der vil stryge skyggerne fra min pande , når jeg er træt og styrke mig til at gå videre . Hun vil besøge mine fattige og syge , og sidde ved de ensommes dødsleje , fordi hun deler mit livssyn . Med hendes hjælp skal jeg endnu blive en kæmpe for åndens rige på jorden — 
men skal hun blive alt dette for mig , så må hun også bo i mit hjem — hun må som min 

sande medhjælp og min sjæls hustru stå under vort hjems beskyttelse , til den tid engang kommer , at hun kan blive min hustru for menneskene , som hun alt er det for gud . 
Jeg ved jo , det vil glæde dig , at jeg tager dette skridt , thi derved løses jo du fra dine forpligtelser som min hustru og kan gå derhen , dit hjerte siger dig at gå . 
Den endelige ordning af disse indviklede forhold overlader jeg til tiden at bestemme . Jeg vil jo nødig forhaste mig , før jeg ser guds mening klart for mig . Indtil videre vil jeg blot , at Ernestine skal bo i mit hus , som min medhjælp i mit arbejde . 
At du med villighed går ind derpå og viser hende venlighed , føler jeg mig på forhånd forvisset om . Hensynsfuld , som jeg altid har vist mig lige overfor dig , ved jeg , at du ikke vil stille dig i vejen for opfyldelsen af dette mit ønske , der vil gøre mit liv lyst og rigt . 
Ligeoverfor børnene ønsker jeg , hun skal få uindskrænket indflydelse , da hendes fromme religiøse sind vil virke velsignende på de unge sjæle . Hidtil har du alene rådet over og indvirket på dem — fra nu af vil hun dele denne byrde med dig-------------------------------------------------- 

det var i en gråkold martsmorgens blege lys , at Mira , med store , udhulede øjne , hvori endnu et glimt af rædselen fra foregående aften var bleven siddende , læste dette brev . 
Hertil var hun kommen , da det faldt hende ud af hænderne — 
over de blege , forstenede træk fløj pludselig et udtryk af spørgende , forfærdet angst — hun følte i det øjeblik , som den gør , der uforberedt stedes til møde med hemmelige magter — 
var det et spil af hendes egen fantasi ? Her kom jo hendes egne lønlige tanker — dem hun i al denne tid havde hemmelig næret — tilbage til hende i al sin grelle nøgenhed . 
Afklædt alle poetiske fraser , gren de imod hende som dødningemasken af et lig , hvorfra livet netop er flygtet og sagde til hende : således ser jeg ud — giv mig nu husly under dit eget tag — du har selv født mig , du må også give mig liv — 
hun sank ned foran sofaen , hvor hun de sidste timer havde ligget sammenkrøben , og gemte forfærdet sit ansigt . 
Alt hvad hun havde troet og levet på var styrtet sammen over hende — hun følte sig som et vrag , der flød på havet og kastedes af stormen her og der — 

men over hende rejste sig truende , gådefulde livsmagter , der sagde : nu tager vi styret — vore veje har du herefter at vandre , uden at kny — 
hvad et menneske sår , det skal det og høste — de ord kom altid tilbage til hende som en underlig susen af noget langt , langt borte — og ud af det øde , trøstløse mørke , hvori hendes liv nu lå , stirrede to uudgrundelige øjne på hende , der fyldte hende med bæven og angst — 
var det nemesis — den store , forfærdelige gud ? 

af Miras dagbog . 
Hvorlænge det store mørke har ligget over mig , det ved jeg ikke — 
en evighed siger man — å hvor tør man tage det ord så let på tungen — for den , deler kastet ud på gaden — nøgen — skælvende — et mål for alles hånende blikke — får smil , der skærer lig hvasse syle ind i sjælen — der er plukket for hver illusion — hver drøm — for dem er hvert minut , hver time lange som en evighed . — således sniger sig hen dage — uger' — måneder — 
vår og sommer har gået forbi mig , uden at mit blod har bruset stærkere . 
Fuglene har sunget udenfor mit vindu her på prærien , og skogen har stået grøn — men jeg 

har intet set eller hørt — thi min sjæl har intet fornummet — 
jeg husker jeg engang hulkede i glæde over det første græsstrå , der fortalte mig at våren kom . 
Når jeg lukker mine øjne , ser jeg for mig et oprørt , brusende hav , hvor bølgerne rejser sig som mægtige bjerge , derude tror jeg , jeg vikle få hvile — 
men om aftenen , når solen er gået ned , går jeg ud på prærien .— vader i dens høje græs ; og da ønsker jeg , at der lå en ørken foran mig — da ville jeg gå ind i den og forsvinde — den skulle lukke sig bag mig , og ingen — ingen ville se mit spor — 
det er forfærdelig at vide , at om jeg forsvandt , ville en anden udfylde min plads — udfylde den meget bedre — 
å når jeg tænker på det , får jeg trang til at lægge mig på knæ — gøre slavetjeneste — ydmygt tigge om hvert venligt blik — 
jeg lader hende tage min plads — gerne viger jeg til side , for jeg føler , at mig sker min ret — hverken han eller hun aner , hvad det koster mig — skal det heller ikke — 

jeg er ikke den samme , som skrev dette i går — 
noget stort , vidunderligt er hændt mig — men det er så stort , at jeg tør næsten ikke tro , det er sandhed — at det er mig , som har følt dette — 
og dog var det blot et blik — et blik fra mit eget barns øje , men det fødte mig tilbage til livet . — voksne som en kvindes — ømme og uskyldige som et barns , så de øjne på mig og bad om at få hjælpe mig — 
jeg lagde mig på knæ , kyssende de tynde barnehænder , og jeg kunne græde , — græde som aldrig før i mit liv — 
en ny ukendt verden er åbnet for mig , og min tanke drukner i de muligheder , den bærer i sig — men mit hjerte skælver og siger , at det er for stort for mig . 
Jeg har i dag tænkt på en historie fra min barndom . Den var om Moses , der efter fyrretyve års omflakken i ørkenen kom op på bjerget og fik et glimt ind i forjættelsens land . Og det ene blik ind i det hellige land erstattede ham et livs lidelse , og han døde af glæde — hvor det er en herlig tanke ! 

er jeg da ikke forskudt af gud , som af mennesker ? Nej — thi da havde han ikke haft barmhjertighed med mig — 
jeg føler som den gør , der er funden nøgen på gaden og med engang er lukket ind i en helligdom , hvor ikke bitre ord eller hule løgne kunne skære sjælen •— 
bløde og rene som hvide fuglevinger stryger tankerne om herinde og lægger sig som balsam over de sår , min egen synd har slået — 
mine børn — hos eder knæler jeg ned — i eders kærlighed gemmer jeg mig — da kan intet ondt nå mig — 
syner , vidder åbnes for mig — dem , hvis tilværelse jeg aldrig før anede — jeg føler mig som et barn , der ledes og første gang begynder at læse a-b-c — i livets store bog — 
livets lykke — er den ikke hvad jeg drømte mig ? Har jeg som en dåre jaget efter det , der glimrede — efter strålende sæbebobler , der skinnede i alle regnbuens farver — men brast , 

når man kom dem nær — opløstes i intet som skummet på havet —- 
hvad er livets virkelighed ? hvad er det ægte ? der dæmrer noget indi mig — jeg har en følelse , som når et nyt liv skal fødes til verden — og jeg skal bære det — føde det i bitter gråd og smerte — 
hvor tør jeg vente —- hvor tør jeg håbe noget ? og dog vender min hele sjæl sig i bøn mod dem , jeg har dybest syndet imod — de skal give mig livet tilbage — 
ikke det liv jeg før drømte om — nej et bedre — større — renere — 
jeg har været som barnet i eventyret , der løb efter skinnende stjerner , men fik blot flitterguld og støv på fingrene — skal jeg nogensinde få vasket det af — støvet , der har lagt sig over sjælen — 
imellem spørger jeg mig selv — hvorfor skulle dette ske ? Hvorfor skulle jeg , som dog ikke ville noget menneske ondt — som blot hungrede efter skønhed over livet — blive så grænseløst ydmyget — måtte lide så forfærdeligt — sig mig det i magter , der har bøjet mig til jorden — 

mit barns rene blik siger mig det — når jeg sænker min sjæl i det — da føler jeg retfærdigheden i det , der er sket — — —-------------------— 
jeg kæmper og kæmper for at finde klarhed —• det nye liv i mig , der skal fødes , det er kærligheden — den kærlighed , der glemmer sig selv . Imellem tror jeg , at jeg berører en flig af dens hellige kjortel — men jeg er svag — 
kan jeg nogensinde få tilgivelse ? jeg , som så ind i livet så jublende stort , har så grænseløst misbrugt livets kræfter i mig — 
å når jeg ser , hvorledes alt er væltet om — hvorledes vi går på ruiner af et hjem , deler lagt øde på grund af min selvkærlighed — da griber en angst mig — en angst , at ikke livet skal række til at gøre godt igen , hvad jeg har fejlet . 
Hver dag , der da gives mig til at sone i , tager jeg som en nåde , selv om jorden brænder under mig — 
i rene sind —- har jeg i eder gydt gift — den gift , der tærer sjælen og dræber livets lykke ? 
Nej , når jeg ser ind i de klare øjne , hvor der ikke ligger gemt fnuget af en hemmelig tanke , som i dækker over , fordi den ræddes dagens klare lys — da føler jeg at denne , den forfærdeligste af al straf , er jeg sparet for . 

jeg bad engang livets magter over mig , om at skænke mig en stor , brændende glæde , så jeg kunne føle livets fylde til bunds . Jeg bad udaf min dårskab , thi jeg søgte blot min egen selvforgudelse — men nu — ud af lidelsens vånde — ud af revselsens ild — stiger noget nyt , sælsomt op i mig — en anelse om , at den brændende glæde skal gives mig , men ad himmelvid forskellige veje , end jeg i min dårskab drømte om — 
denne tanke forfølger mig — jeg får ikke fred , før den står klar for mig i sin guddommelige skønhed — 
er det så , at det vi længes efter med hele vor sjæl — det er udødeligt i os — at vi således i dybeste forstand bestemmer over vort eget liv ? 
Vi drømmer småt — og vi vedbliver at krybe langs jorden —- 
vi drømmer stort — og det store gives os —• blot uendelig meget større — men vi har at gå igennem helvedesild , for at vor tanke skal luttres — 
jeg bad om livets fylde og rigdom — men for at ane den , måtte jeg som et stykke metal smeltes i ilden , så det urene kunne skilles fra 

det rene , og mesterens hånd kunne forme mig på ny — 
jeg har gået som i blinde — store og herlige stiger livets love frem af det , som før var mørke og tomhed — jeg rækker mine arme ud i rummet , og de favner dig , livets herre — der ikke har forskudt mig — blot straffer , fordi du vil mit vel — 
hvem og hvad er hun ? en gåde , som jeg ikke kan løse — 
hun har to forskellige ansigter — det ene drager mig til sig med en sælsom magt — det andet fylder mig med en navnløs angst — 
. Øjnene er skiftende og uudgrundelige — snart rene og klare som en madonnas — troende og uskyldige som et barns — så igen lokkende , farlige , troløse — 
når jeg ser det glimt , spørger jeg mig selv i angst — hvorfor — å hvorfor kom hun ind i vort liv ? 

om jeg bliver hundrede år , gietomer jeg aldrig den dag , hun kom ind i vort hjem . 
Hun var bleg , men bar sit hoved højt , som en dronning , der betræder sit rige . Øjnene søgte mine med et udtryk , som de ville sige : jeg kommer her ifølge den højeste ret — 
samtidig sagde de , at mellem hende og mig var der et hemmeligt bånd — at hun forstod mig uden ord . 
Jeg undveg igen dette blik , og jeg så på Alf , til hvis arm hun støttede sig . 
Han var som et omskabt menneske — øjnene lyste af stolthed og glæde , — ikke en tanke om det unaturlige i dette forhold lod til at krydse hans tanker — 
jeg gik ind i mit værelse og lukkede døren vel til efter mig — ingen — ingen måtte komme ind og se mig i min nød . 
En stund efter bankede Alf på døren og bad mig lukke op . Han kunne ikke se på mig , hvilken kamp jeg havde stridt — mindst af alle han , der går som et barn igennem verden uden at ane , hvad der bevæger sig i dem , der står ham nærmest . 
Jeg har trang til at takke dig , Mira , fordi du har forstået mig denne gang og ikke har stillet 

dig i vejen for , at Ernestine kom til os — sagde han , og lykken gjorde hans stemme varm . 
Jeg kunne ikke svare ham et ord . Hvor kunne jeg sige ham , at jeg havde bøjet mig , fordi de magter deroppe krævede det — hvad ret havde jeg til at hindre det — 
jeg beder dig være venlig mod hende — tilføjede han , da jeg vedblev at være tavs — hun er som en blomst , der alene kan udfolde sig i sollyset — kærlighed er hendes væsens natur — å hvor gud har været god , Mira , som har ladet mig finde hende . 
Da jeg fremdeles tav , gik han — jeg hørte ham nynne en sang , idet han gik ind til de andre . 
Så kom der stemmer og latter derindefra — 
er nogen i verden nogensinde bleven straffet slig som jeg ? 
Jeg sidder og lytter , mens hun i skumringen fortæller børnene historier fra sit liv — jeg lader udeltagende — som var jeg aldeles optaget af mine egne tanker , men hun ved alligevel , at jeg lytter , og jeg føler mig forvisset om , at hun in 

direkte fortæller mig alt dette — jeg spørger mig selv , hvorfor hun så gerne vil vinde mig — 
men et er sikkert — enten er hun , som Alf påstår , den mærkeligste , sjælskraftigste kvinde , der har levet , — eller — nej — jeg tør ikke tænke tanken for mig selv — hvad ret har jeg til at tro noget sådant om hende — 
et sådant sjælsmod — en tro , der har magt til at bøje og vinde de mest forhærdede , kan kun den have , der er ren af hjertet — 
når jeg hører hende fortælle , får jeg lyst til at give mit liv for en eneste dag af hendes — 
visne blade — støv — knuste sommerfuglevinger — det er billeder på mit liv — 
hendes er som en rig , frodig ager , hvor guds sol får skinne , og livsens sæd vokse og give styrke og næring til de hungrende — hvor liden og fattig man bliver ved tanken — 
hun søger at vinde min fortrolighed . Imellem får jeg en grænseløs trang til at give mig hen i den magt , hun har over mig — men underlig nok , når jeg er træt af at kæmpe med mig selv , og min vilje er svag , føler jeg den trang stærkest — 

jeg har besluttet mig til at vise hende tillid — det er ikke ret at nære denne hemmelige mistro , som mod min vilje sniger sig ind på mig , netop i de øjeblikke , jeg tvinges til at beundre hende mest . Hvem skulle kunne hjælpe mig i min søgen efter klarhed , om ikke hun kan det — 
sælsomt — i dag — hun kom ind til mig i mit værelse — så jeg med engang som med en pludselig tankeforbindelse en glinsende snog foran mig — jeg følte jeg blev bleg af skræk . — hun spurgte urolig , hvad jeg fejlede — 
hvad kunne jeg sige  ? Er jeg sammensat af modsigelser , og er hun åben og sand ? Jeg ved snart ikke hvem af os , jeg skal frygte — 
i aftes fandt jeg et digt på mit skriverbord — jeg ved det er fra hende — 
hvor ubeskrivelig svag jeg er — for et øjeblik nød jeg at blive strøet virak for — at se mig selv løftet op som noget stort — 
ved hun , at hun kæler for det syge og svage i min natur ? At hun vækker min selvforgudelse — der kommer stunder , hvori jeg får en uimodståelig længsel efter at drikke denne gift — efter at drukne 

mine bitre tanker og min selvbebrejdelse i dens sødme — — — 
der var noget i hendes blik i dag , som sagde mig , at hun vidste , hun strøede gift i min sjæl — det gled forskende , spørgende hen over mig som for at se , om den havde virket . Og så svag var jeg — uagtet jeg følte blikket — gav jeg mig i det øjeblik hen under den berusning hendes ord havde over mig — og jeg bad om mere — jeg følte , at hun forstod mig . 
Å hvor det at forgudes — at løftes op over mængden har en bedårende magt , selv om en tvivler på , at de læber , der strør denne virak , altid taler sandhedens rene sprog — 
og dog fordømmer mit eget , inderste selv mig —• underlige selvmodsigelse ! 
Hvorledes skal jeg skrive det ned — 
igen har en storm gået hen over mig — ydmyget og skælvende sidder jeg alene i mit kammer efter midnat og skriver dette — 
hun havde følt min svaghed , og hun kom — nu ved jeg blot et — at jeg må undgå hende — thi hun vækker til live det onde i mig selv — 
og jeg ser mere — det er til Alfs fordærvelse , 

til børnenes ulykke , at hun er kommen her — og dog må det ske — ved min egen synd har jeg tabt retten til at hindre det , — og jeg står magtesløs lige overfor de forfærdelige kræfter , der kommer ind over vort liv — 
jeg kan knapt samle , hvad jeg har oplevet disse sidste timer •— 
•det begyndte med , at hun kom ind stille og myg og bad om at få sidde lidt hos mig — 
jeg lod Alf gå ud alene i aften — tilføjede hun — jeg følte , som du trængte mig — 
jeg var svag , og øjnene hendes havde mig i sin magt — jeg er vis på , hun vidste det , for de lyste så sælsomt i den halvdunkle dæmring i værelset — 
hun tog en skammel og satte sig ved mine fødder , mens hun så op på mig . 
Hvor du må lide — sagde hun dæmpet efter et lidet ophold , hvori jeg følte hendes blik på mig . Hendes stemme havde en blød efterklang , der lagde en uendelig betydning i de få ord . — 
jeg kunne ikke svare hende —' jeg sad og stirrede ud i den halvdæmre høstaften . En bleg stjerne tændtes alt i horisonten — 
første gang jeg så dig , måtte jeg tænke på 

en kongeørn i bur — kom igen den samme bløde stemme lidt efter — 
du hører til ude i livet — i glæde — i skønhed — hendes hånd strøg sagte min hånd , mens hun talte . Jeg følte berørejsen som en magnetisk strøm , der aldeles afvæbnede mig og lod mig sidde som halvt i drømme og lytte til hendes stemme . 
Kunsten er jo dit element — du skulle blevet en stor kunstnerinde fejret og jublet til af tusinder — og så skal du sidde her uforstået og ensom — brænde inde med alle dine længsler — 
å slige kvinder som du er martyrer — udbrød hun heftigt — 
jeg så på hende — mente hun dette ? hvor kunne hun sige og tænke således , når hun elskede og beundrede Alf — 
det er en ganske anden sag med Alf og mig — sagde hun ivrigt , som læste hun min tanke — Alf og jeg kan være lykkelige her , fordi vi elsker disse stakkels uudviklede mennesker . 
Hun løftede sit hoved og så i sværmerisk begejstring med madonnablikket ud mod den lyse aftenhimmel . 
For os er det den højeste glæde at trøste de syge — at ofre os for disse stakler , der behøver 

os — jeg fordrer intet højere af livet end sammen med ham få leve for dem — 
men du kunne ikke gøre dette sammen med Alf , og det forstår han også nu — du var skabt til noget andet og større . — 
det var så sødt at sidde og lade sig lulle ind af denne røst , der så varmt og inderligt smøg sig ind i mit øre og sagde mig , at jeg var den af livet forurettede . 
— å hvor er det ikke naturligt , at det gik som det gik — stemmen kom igen dæmpet og dog stærk , og jeg følte , som hun kom mig nærmere — du er for stærk og sand , til at kunne tilbringe livet i løgn — i noget halvt og usandt som de fleste kvinder — leve helt , det må du — det er jo det , der gør dig til den , du er — 
en uendelig vekhed sneg sig over mig — alt hvad jeg havde kæmpet mig frem til , de sidste måneder gled bort — ud i natten — og jeg sank hen i en drømmetilstand , hvori jeg hørte hendes ord som en kogiende lokken — 
— tror du ikke jeg ved alt — mumlede hun — jeg ved også , at han elsker dig fremdeles — 
jeg for sammen — men hun løftede ikke sit hoved , der nu hvilte på mit knæ , og jeg følte 

hendes øjne større og uudgrundeligere end nogensinde holde mig fast . 
— i et svagt øjeblik har han forrådt dig — men han lider også helvedes kvaler derfor , kan du tro — 
jeg rev min hånd løs , og holdt mig over øjnene — det svimlede for mig — hvor kunne hun vide — 
— spørg mig ikke hvorfra jeg ved dette — — sagde hun langsomt og drømmende og så ud i det fjerne , som hun i det ukendte , det der var bortenfor vore sanser , hentede sin kundskab — det er jo nok , at du ser , jeg læser i din sjæl og i hans — 
jeg ved også , han holder på at blive vanvittig , thi han kan ikke være dig foruden — 
jeg hørte et smertestøn — det kom fra mig selv — min styrke var borte — jeg var igen som et vrag , der kastedes om i brændinger uden ror — himmel og jord gled bort , og min sjæl skreg ud af sin smerte efter ham . 
Da hørte jeg en hvisken tæt ved mig : rejs til ham — forbarm dig over ham — han bliver intet i verden uden dig — med dig når han det højeste . 

i det øjeblik tænkte jeg på børnene , men jeg nævnte dem ikke . 
— børnene — ikke de — ikke nogen på jorden bør binde dig her — kærligheden er den højeste magt i livet — for den må alt andet vige— det er blot de små sjæle , som fornægter dens herskerret — 
gennem dunkelheden i værelset følte jeg den magnetiske glød i hendes øjne , idet hun med lidenskabelig stemme og løftet hoved kastede disse ord hen til mig . 
Hvad var det for en besynderlig følelse , der kom over mig , idet jeg hørte dem ? Den tog åndedrættet fra mig og bragte mit hjertes slag til at stanse — 
jeg fornemmede pludselig — uden at jeg kan forklare mig hvorledes — et slægtskab mellem ham og hende i den virkning de begge havde på min vilje — ja mere — de to gik i et for mig på en mystisk , hemmelighedsfuld måde , der fyldte mig med en unævnelig angst — 
det var mere som en anelse , der gik lynsnart gennem sjælen , end noget jeg fornemmede med mine ydre sanser — men den vækkede mig op — 
i følelsen af at jeg stod lige overfor en forfærdelig fare , som jeg måtte værge mig mod , 

skulle jeg ikke ødelægges , greb jeg hjælpeløst søgende ud med begge hænder — 
men denne gang misforstod hun mig — hun troede jeg søgte hende . 
Hun greb mine hænder i sine , og nu var igen stemmen en blød hvisken — ja — jeg skal hjælpe dig — jeg vil være din ven — 
uden at tænke over hvad jeg gjorde , rev jeg mig løs og fik stødt frem i min angst : gå — gå — 
hun rejste sig stolt — hvad mener du ? — uendelig krænket , såret uskyld lå i stemmen . 
— å jeg er dødtræt — gå — 
leg opbød hele min vilje for at stå imod den forfærdelige magt , jeg følte stærkere og stærkere over mig . 
Et langt , uroligt , forskende blik , vidste jeg strejfede mig — 
så gled nogle lette , lydløse trin hen over gulvet — og jeg hørte til sidst , døren lukkes mellem os . 
Å hvor jeg har lidt siden hun gik — 
er dette min styrke — er dette alt , jeg har vundet i denne tid , hvori jeg dag og nat har prøvet at ydmyge mig selv ? 
Hvem — hvem er hun , dette forfærdelige menneske med den dragende magt — og hvad er 

det for ville kræfter i mig , som hun kan vække tillive  ? 
Jeg kan ikke tænke , og jeg kan ikke bede — i fortvivlelse sidder jeg og skriver dette — 
jeg har været inde hos børnene — de sov så trygt . — Gudrun og Inge lå med armene slyngede om hverandre , smilende , som var de lykkelige over at få være sammen — 
i mere end en time har jeg ligget på knæ foran deres seng i mit bare natlinned . 
Å kunne jeg krybe på mine nøgne knæ op den hellige trappe og få tilgivelse , fordi min vilje og mine tanker ikke altid er rene , når jeg ser ind i eders søde , uskyldige ansigter — 
jeg læste engang om en kvinde , der havde syndet , og hun vandrede på sine såre , blodige fødder verden rundt for at finde den plante , hvis saft kunne vaske hende ren , og i hvis skønhed hun kunne genfinde sin tabte glæde — 
efter at have ledt et liv igennem , fandt hun , at den plante voksede i hendes egen have , udenfor hendes eget hjems vindu , og at hun blot behøvede at række ud sin hånd for at gribe den . 
Jeg har ledt og famlet og søgt — og i mit 

eget hjem — nær mit hjerte , vokser de blomster , hvis sødme og renhed fylder min sjæl med en hidtil aldrig anet glæde . — 
jeg skælver nu i angst , at støv eller rust skal smudse de hvide blade — jage bort engelen i barneblikket — 
hvor , har jeg været blind — blind — 
jeg drømte i nat , at en stor flammet snog lå i bugtninger sammenrullet ved mine fødder , og jeg følte dens glødende øjne vogte mig ufravendt . — men jeg turde ikke åbne mine og se på den — thi jeg vidste , at i samme øjeblik ville den slynge sit glinsende legeme om mig og suge min sidste blodsdråbe — 
jeg er træt som efter en frygtelig kamp — men min sjæl er roligere , end den har været på længe — 
hvor jeg går , ser jeg for mig en lysende skikkelse , der vandrer ensom i den øde , mennesketomme ørken , kun fulgt af sine egne , stridende tanker — 
stille skrider den hen over den brændende sand i sin snehvide kjortel — med himmelens højhed i sit blik — al menneskenes smerte om sine læber 

— Jesus , også du blev fristet — du sagde også 
— den der er ren , kaste den første sten — 
jeg undviger hende . Hun har atter og atter søgt at fange mit blik — 
hun ser forundret , sørgmodig ud , når det ikke lykkes — i aften , efter jeg var gået ind i mit værelse , kom hun og tog i låsen — men jeg havde drejet nøglen om indenfra . Hun spurgte , om hun fik lov at komme ind . Jeg svarede , at jeg måtte skrive , og da gik hun . 
Jeg sad og lyttede efter hendes skridt , mens hjertet bankede som det skulle sprænges — å jeg er så feig — 
hvis hun har gået ud , vil hun have set , at der ikke har været lys i mit værelse denne aften — her har jeg siddet i mørket og bare tænkt og tænkt på det ene — hvem er hun , og hvem er jeg selv — 
hendes ord har ikke længer nogen magt over mig . Jeg føler en sprukken klang i dem , når hun taler om sine døende og syge — når hun sammen med Alf synger de salmer , han elsker — 

er det mit øre , der er blevet skarpere ? har min sjæl fået en finere sans efter hin nat i ødemarken , så den bedre kan fornemme , hvad der er ægte — skille det rene fra det , der påtager sig lysets skikkelse — 
å hvis så er , da er jo hver smertestund et led i vor udvikling — da vinder vi styrke gennem vor svaghed — hvor det er guddommeligt stort i sin barmhjertighed — 
hun ved det nu , at jeg frygter hende . Udtrykket i hendes ansigt skifter , når hun ser fra Alf over på mig . I hendes øjne kommer der da noget lurende , men når jeg møder hendes blik , ser hun på mig sørgmodig krænket , som en , der er for stolt til at trygle om fortrolighed , hvor hendes venskab bliver tilbagevist . 
Gør jeg hende uret ? tror hun selv på sine egne ord ? ved hun ikke selv det , hun vækker tillive i mig og i andre ? 
Jo — i et ubevogtet øjeblik har jeg set et udtryk i hendes øjne , der minder om slangens glæde , når den har lokket fuglen i sin magt — som et lynglimt kom det og gik igen — den stakkels fugl anede intet , men mig gav det svar . 

hun føler nu klart , at jeg gennemskuer hende . Over øjnene mellem brynene har der dannet sig en liden fure — den bliver dybere , når hun imellem er nødt til at henvende sin tale direkte til mig , hvad hun nu helst undgår 
Alf kom til mig ulykkelig og ængstelig og spurgte : har du sagt noget , der kunne såre Ernestine ? Hun er meget syg og taler i vildelse — du er vred på hende — siger hun . 
Vi gik ind til hende . Hun lå i sengen ; det lyse , lange hår lå opløst udover skuldrene . — idet vi kom ind , slog hun øjnene op og rejste sig på albuen . 
Hvem kommer med dig , Alf ? spurgte hun ivrigt , så sank hun tilbage med en skuffet mine . 
— å jeg drømte , at Mira kom — og tænk dig — hun var så god — hun tog mig om halsen og sagde , hun holdt lidt af mig — 
jeg tåler ikke onde øjne — sagde hun lidt efter — jeg vil eder jo alle så vel — 
hun rejste sig op i sengen , og begyndte at lede efter noget — 
hvad søger du ? spurgte Alf . 
Mine klæder — hvor er de — å giv mig dem — jeg må gå — 

— hvor vil du hen ? du er jo syg — 
— det er det samme — jeg vil gå bort — ud — jeg må ikke være hos eder — det var for godt for mig — 
han lagde hende ned i sengen . 
Å giv mig mine klæder — mumlede hun igen og så bedende på ham — jeg må jo skynde mig , ser du — jeg må være borte , før hun kommer — 
du ved jo , at jeg ikke kan undvære dig , Ernestine — sagde han og bøjede sig ømt over hende . 
Du — nej du vil komme efter — men da er jeg død — og i vil græde over mig — kanske Mira også vil græde lidt — bare lidt — tror du Alf ? Jeg holdt jo så af eder alle sammen — det må du sige hende — da — å lov mig det — 
hun får hjærnebetændelse — hviskedee Alf — 
jeg så tårerne i hans øjne og hans angst . — hvad skulle jeg svare på det bebrejdende , fortvivlede blik , han så på mig med ? 
Jeg havde jo intet sagt — men mine tanker havde dømt hende . Havde de alligevel dømt hende uretfærdigt ? var det alene fra mig selv , alt det onde kom — 
jeg blev siddende med ham og vågede over 

hende — jeg havde ikke hjerte til at lade ham alene — men tankerne kæmpede stridende i mig . Var det mig , som blot spredte ulykke — eller — 
å hvor jeg bad om klarhed , mens jeg sad ved hendes seng den lange nat ! 
Alt i et ville hun op — hendes syge og døende ventede på hende — hun måtte til dem — tiden gik jo , uden at hun fik udrettet noget — 
jeg så på Alf , hvor han led . I den stund følte jeg , at denne kærlighed havde grebet hele , hans sjæl og sind , som jeg aldrig havde troet ham i stand til at kunne gribes — 
jeg tænkte på alle de ensomme nætter , jeg-havde siddet over børnene , når de var syge , og ængstelig spejdet ind i deres ansigter , om det blev død eller liv — mens han med sin sædvanlige ro havde søgt sin seng og sovet sin trygge søvn for at styrkes til næste dags arbejde — 
nu tænkte han ikke på hvile — hans øjne hang i usigelig angst ved hendes ansigt , spejdende efter det svar , det kunne give ham , som deraf afhang hele hans liv . 
En uendelig medlidenhed greb mig pludselig — jeg fik en trang til at være god imod ham , som aldrig før •— 

da — da hændte det sælsomme — som jeg nu skal skrive ned . 
Idet jeg bøjede mig over hende og byttede det våde omslag på panden — ser jeg , netop som jeg skulle vende mig om — skyggen af et hemmeligt smil glide over hendes mund — 
i samme øjeblik var det borte igen — men jeg havde set det — og i det havde jeg læst — triumf — 
en uendelig syg følelse af væmmelse — af lede betog mig i det samme — det forekom mig med en gang , som vi alle var modne for et galehus . 
Jeg følte Alfs forundrede , sårede blik på mig , idet jeg uden at sige et ord gik ud af værelset — — — — — — — — — — — 
tog jeg fejl — bedrog jeg mig — nej — nej — jeg så det smil , for det brændte mig som et glødende jern — 
og jeg spørger mig selv — hvad skal enden blive — 
børnene — å kunne jeg tage dem på mine arme og bære dem ind i et land , hvor intet ondt eller stygt kunne nå dem ! — men her må de være , og her må jeg kæmpe mod det onde om dem , der ligger i luften , som noget unævne 

ligt noget , der ikke kan fattes eller gribes — men lig en forfærdelig sort skygge vokser og fylder mig med gru — dette — dette er min straf — 
tidligere har jeg , som en bod , jeg har pålagt mig selv og for at vise Alf hensyn , været den tjenende i mit forhold til hende — jeg ville også vise , at jeg var høimodig nok til ikke at nære almindelig , smålig kvindejalousi — 
i dag sendte jeg maden ind til hende — jeg har ikke været i stand til at gå ind til hende , efter dette hændte — 
Alf ser såret ud — men det får ikke hjælpe — efter det , der hændte i nat , er det mig en umulighed . 
Hun var bleg i dag , da hun kom ind til middagsbordet , som en , der har gennemgået en farlig krise . Håret bar hun fremdeles udslaget — hovedet tålte endnu ikke dets vægt — sagde hun med træt røst . 
I det blik hun engang gennem de halvt lukkede øjne sendte mig , ubemærket af de andre — lå åbent had . Nu , da det sidste forsøg på at vinde 

mig var glippet — måtte det komme til det — og det er bedre så — meget bedre — 
jeg føler mig som lettet fra en byrde •— for nu ved jeg da klart , at det må blive kamp mellem os . Jeg er befriet fra den frygtelige tvivl , der kunne komme over mig og imellem truede med at gøre mig vanvittig — den , at jeg ikke vidste , fra hvem af os det onde kom — 
nu ved jeg , at det er min pligt at kæmpe mod hende , så længe jeg har kræfter — 
hendes sande natur kommer mere og mere frem — hun lægger ikke længer skjul på den lige overfor børnene og mig , når Alf ikke er tilstede . 
Børnene ængstes , som for noget uhyggeligt , de ikke forstår og søger tilflugt til mig . 
I hendes madonnånsigt kan der pludselig komme frem noget grusomt . Det er som en rovdyrklo pludselig stikker frem under et hvidt klædebon , løfter sig truende mod mig og siger : vil du krig , så skal det blive på liv og død — jeg er den mægtigste 
det grysser i mig , når jeg føler det blik , og dog vækker det kræfter i mig , som jeg troede , jeg ikke længer ejede — 
Alf kan jeg ikke redde — men børnene — dem får hun ikke — 

i . 
Hvor underlig livet er — midt under ydmygelsen , fortvivlelsen fødes nye kræfter i mig — daglig vokser de gennem lidelsen , og mine øjne siger hende , at jeg står rede til kamp — 
Alf er forandret mod mig — i den første tid efter hun kom , var der noget mildt over ham , når han talte til mig , som om han ville vise , at han forstod mig bedre end tidligere — også ville vise mig sin taknemlighed . 
Nu er det , som han mistænker mig —• for hvad ? 
I dag bad jeg Alf om penge . Der gik en besynderlig trækning over hans ansigt , og for første gang i vort samliv spurgte han , om jeg alt havde brugt op dem , jeg sidst fik hos ham . Den underlige , mistænksomme klang i hans stemme sårede mig uendelig meget dybere end ordene — 
den vej er det altså krigen skal føres . 
Alfs mistænksomhed vokser mere og mere . Han gør mig spørgsmål om de mindste ting i det huslige liv , dem han aldrig før har skænket en tanke — ja knapt har vidst eksisterede — 
han har jo tidligere gået som blind ud og 

ind i sit hjem og ladet mig styre det og børnene , som jeg ville . 
Hvert spørgsmål skærer mig som en skarp kniv ind i hjertet , og dog føler jeg også her , at mig sker min ret — 
sælsomme magter over vort liv — uden at vide det går hun deres ærinde — bliver min tugtemester , hvor jeg dybest trænger det . 
Jeg var herskesyg og selvrådig , fordi ingen stod mig i vejen — nu må jeg daglig bøje mig og ydmyges . Jeg føler piskeslagene over min ryg , og mit kød vånder sig -— 
men i slagene kender jeg de love , jeg for-negtede , og de magters tilværelse , der før bare var et tomt ord i min mund , men som nu bærer mit liv — 
min pige beherskes af hende . Jeg har set farven komme og gå på hendes kinder af frygt , når hun hører hendes stemme — og dog gik hun til verdens ende , om dette menneske befalede det . Mig hører hun knapt , når jeg siger noget til hende . 
Jeg siger mig selv , at det gør mig intet — og dog — ved nogen hvad det vil sige at stikkes 

af usynlige nåle fra morgen til aften — dag ud og dag ind ? 
Hun hader mig dobbelt , fordi børnene når hun ikke — de glider længer og længer bort fra hende og tyr angst til mig i følelsen af , at noget ondt er i luften . 
En ømhed så overvældende fylder mit hjerte , når jeg seer ind i deres øjne , at det er , som det midt i sin ydmygelse og fornedrelse ikke kan bære den lykke at elske så og blive elsket igen — hvad livet raner , giver det tusendfold tilbage — større end jeg nogensinde drømte om •— 
Alf har bedt mig om en samtale — på udtrykket i hans øjne og noget eget i stemmen følte jeg , at han kom som hendes budbærer . — hjertet banker stærkt , og dog føler jeg inderst inde glæde over , at det endelig kommer til åben kamp — 
han er gået fra mig , krænket og skuffet — og jeg sidder her igen magtesløs og hjælpeløs — intet af hvad jeg kan sige , når længer frem til hans sjæl , lukket som den er for alle andres røst end hendes — med rette siger han : hun er mine øjne og mine øren . — 
jeg må se ham gå sin fordærvelse i møde og 

kan ikke løfte en finger for at redde ham — gud , du straffer hårdt — 
Alf har bedt mig , at jeg iallefald ikke skal stille mig mellem hende og børnene — hvor kan han tænke , at jeg skulle lade hende påvirke dem , når jeg selv ikke tror hende — 
å hvor lidet han kender mig og de kræfter , lidelsen har vækket tillive i mig — han tror endnu , jeg er den , jeg var . 
At ville få Alf til at forstå , at jeg har bøjet knæ for de livets magter , der har tugtet mig , eisom jeg ville få en , der stod på den anden side af en brusende elv , til at høre min stemme — så lidet fatter han en anden menneskesjæl — 
når Alf er borte , er det værst — thi da pålægger hun sig ingen tvang — børnene lider under hende , det er det forfærdeligste — hun har en egen måde at såre på , der går dybere end alle ord . 
Når jeg køber noget til mig eller børnene , siger hendes blik og trækningen om hendes mund , at jeg er en ødeland , der ruinerer Alf . 
I dag kom jeg hjem fra byen med flere sager jeg havde købt til børnene . Alf og hun kom samtidig ind i værelset , mens jeg pakkede dem ud 

— den samme underlige trækning gik over hans ansigt — 
— var alt dette absolut nødvendigt , Mira ? sagde han — 
jeg så blot på ham ude af stand til at svare noget — 
— ja , for jeg må endnu engang bede dig erindre , at børnene må vænne sig til tarvelighed — jeg tør ikke længer lade mig benytte som et møllehjul , der skal male penge , for at i skal ødsle dem bort — jeg har andre og større pligter på mig — 
jeg så på hende — hun stod ved siden af Alf og lod , som hun så åndsfraværende ud i luften — men gennem de halvt lukkede øjne skød der et glimt , der sagde mere end tusinde ord , at hun vidste , hvor pilen havde truffet . 
— å , vidste hun også , hvor dybt den ramte ? 
Det er aften , og jeg kommer fra børnene — Gudrun så så underlig på mig , da hun klædte af sig — og der kom pludselig tårer i de store øjnene , idet hun viste mig sin lappede trøje , der ikke strak sammen over brystet — 
— å tænk — at papa kunne sige det han 

sagde i dag — kom det sårt og tungt . Mit hjerte snørede sig sammen i ubeskrivelig smerte . Hun så på mig og forsøgte at smile . 
— jeg ved jo , han ikke mener det — tilføjede hun og kyssede mig varmt , som ville hun tage smerten bort . 
Men efter hun var sovnet , faldt mine tårer på det unge , fine bryst , og jeg lovede mig selv , at det skulle dækkes lunt og blødt og ikke fryse , så længe der fandtes en blodsdråbe igen i mig . 
Såsandt hjælpe mig gud , skal jeg holde mit ord — 
når Alf er borte , bliver hun altid syg mod den tid , han ventes tilbage . Han tror da , vi har været onde mod hende — det er det , hun vil — 
jeg var i køkkenet i aften , da han kom efter vand til hende — hånden der holdt vandkaraflen skalv , da han sagde hæst til mig : du dræber hende for mig — jeg ville give et heftigt svar , men jeg så hans angstfulde , fortvivlede blik og tvang det tilbage — 
at hun kan være så , grusom mod ham og lade ham lide så forfærdelig — 

Alf forekommer mig som en skygge af sig selv — et ekko af hendes vilje og hendes tanker — selv hans stemme , hans blik er forandret . 
Hvorfor skulle dette ske — det er gåden jeg altid grunder over — til en slig skæbne var han dog tusinde gang for god — 
hun hvisker gift i hans øre , som hun gjorde med mig — hans naive trang til at se sig selv stor og sin gerning betydelig , den ægger hun , til han fuldstændig mister sin selvkritik og vokser i sine egne tanker til det højeste . 
Hans liv bliver gudsendt — hvert af hans ord får betydning for menneskene — han som hun står under guds særskilte beskyttelse — 
å hvor livet er forfærdelig strengt ! Er delen svaghed hos os , som vi giver rum , vokser den og tager magten fra os , til den bliver vor undergang ------------------------------— — — — 
som en tyv må jeg stjæle mig til at købe de nødvendige klædningsstykker til børnene . Jeg siger , det er ting , jeg har haft før . Hellere lyver jeg , end at de skal mangle — — — — — — 
mennesker med underlige , uudviklede fysiognomier og fanatiske øjne har lange , hemmelige samtaler med Alf og hende på kontoret — nu og 

da kommer lyden af salmesang eller bøn ned til os — — — — — — — — — — — — 
Fru Hansen , der i flere år har været en af Alfs begejstrede tilhørerinder , er farlig syg . Alf , der ikke selv havde tid til at gå til hende , sagde i dag , at Ernestine — å hvor nødig jeg skriver det navn — havde tilbudt sig at våge hos hende . 
Han så stolt og glad ud , da han fortalte det , og tilføjede , at den syge var langt bedre faren under hendes pleje , end om han var hos hende . 
I fire nætter i rad har hun våget , og hver morgen kommer hun tilbage med røde kinder og strålende øjne — hun har aldrig set så godt ud — 
Alf sagde til mig i dag : nu må da selv du , som er så vantro , indrømme , at Ernestine må styrkes af overnaturlige kræfter — hvem anden kunne komme tilbage fra fire nætters vagt , med et sådant ansigt ? 
Jeg vidste først ikke , hvad jeg skulle sige . Umuligt som det er , at hun er styret af højere kræfter , måtte jeg dog sige mig selv , at det var uforklarligt . — men en ny tanke kom op i mig . 

jeg hørte selv , at min stemme var skarp og hård , da jeg svarede : 
ja , det er mærkeligt , især når man betænker , at hun her i hjemmet ikke kan tåle at gøre sit eget værelse rent uden at blive syg — 
Alf så bedrøvet på mig og sagde bittert : — jeg glemte , at for den , der ikke vil lade sig overbevise , nytter ikke selv de klareste beviser — 
nu er gåden løst — hun har slet ikke våget — — 
skal jeg le eller græde ? 
Jeg mødte Hansen på gaden i dag . Jeg gik hen til ham og sagde , det glædede mig , at hans hustru var bedre — 
han så på mig med øjne , der pludselig fyldtes med tårer — bedre 1 sagde han stille — hun døde for en time siden — 
død i udbrast jeg — men frøken Helsing sagde i morges , at hun var bedre — 
— frøken Helsing — hvad ved hun om min kone — 
— hun har jo våget hver nat over hende — 
et eget udtryk kom i hans ansigt . 
— frøken Helsing hjalp mig nogle timer med at våge over min hustru en af de første nætter 

hun blev syg — senere har ikke frøken Helsing sat sin fod indom vor dør — 
jeg stirrede forvirret og næsten vantro på ham . 
— kære fru Winter — de kan da vide , at det må jeg kende til — tilføjede han alvorligt . Jeg så , han talte sandhed . 
Jeg ilede hjem — i hendes åbne ansigt ville jeg afsløre hende — i Alfs nærværelse — sige at hun havde bedraget os alle — jeg ville spørge hende , hvor hun tilbragte den tid , hun foregav at være hos sine syge og døende — og når det kom så uforberedt over hende , ville hun ikke kunne beherske sit ansigt , og Alfs øjne måtte åbnes — 
jeg triumferede for tidligt — da jeg kom hjem var de begge ude , havde lagt bud , at de kom ikke hjem til aftens . Jeg vil ikke se ham før i morgen . Hun vil da have hørt om fru Hansens død og taget sine forholdsregler —• jeg vil tale til døve øren — 
å det er skrækkeligt ! det er som at kæmpe med en grufuld skygge — den piner og forfølger , men intet slag rammer den — 
Alf lo mig op i ansigtet , og spurgte blot , om jeg var bleven vanvittig ! — venter du , jeg skal 

tro Hansen bedre end Ernestine , der heller ville dø end bevidst sige en usandhed ? — var det svar jeg fik . 
Men det er en dårlig tak , Hansen giver hende for hendes trofaste pleje af hans hustru —• lagde han til , og der var igen denne underlige , såre mistænksomhed i stemmen — 
— jeg begynder at ane mere bag dette , Mira — at i alle sammensværger eder mod hende — men vær du tryg — det kommer tilbage til eder selv — hende kan i ikke skade , dertil står hun for ren — 
hvad kunne jeg svare ham ! 
Hun har siden været usynlig . Alf har ikke talt et ord , når han har været nede til måltiderne , men i hans ansigt står at læse , at hun er martyren og vi forfølgerne . Han bar selv maden op til hende . 
Jeg har set i aften , hvad en billedhugger ville givet år af sit liv for at få se — medusa — ikke i sten , men lyslevende i kød og blod . 
Småpigerne og jeg sad i mit værelse , da Alf kom ind for at søge efter en bog . En usynlig magt inden i mig drog mine øjne hen mod døren . Jeg følte i samme nu blodet vige fra mine kinder 

— som skudt op af jorden stod midt i døråbningen indrammet af mørket fra det andet værelse , en bleg , sortklædt skikkelse , der stirrede ufravendt på mig med hånfuldt truende øjne — jeg følte formelig som den voksede under mit forfærdede blik--------- — 
så kom Alf tilbage med bogen — i samme øjeblik forandredes hendes ansigt — det antog et sørgmodigt træt udtryk , og hun sagde stille , bedrøvet : jeg er vist overflødig her —- godnat — 
jeg så på børnene , da de begge forsvandt — Gudrun var bleven bleg — de andre havde intet bemærket . 
Det svimler for mig , når jeg tænker på , hvad det er for dæmoniske kræfter , der bor i denne kvinde — 
jeg har grublet over dette nat og dag — bør jeg ikke gøre endnu et forsøg på at åbne Alfs øjne ? Jeg kan jo ikke se ham gå sin undergang i møde , uden at vide , at jeg har prøvet alt for at redde ham — 
har jeg ikke nok af beviser , der burde åbne øjnene selv på den blindeste ? 

gang på gang har jeg grebet hende i åbenbar løgn — hun rødmer ikke , ser ikke skamfuld ud — løfter sit hoved endnu højere , som en dronning , der er uskyldig anklaget — 
de syge og døende som hun bringer trøst , de forbrydere som hun omvender , de faldne og ulykkelige , som hun redder — de eksisterer ikke eller er i det højeste kun til i hendes egen indbildning — 
jeg har samlet beviser et for et — de ligger her ved siden af mig — modbydeligt , væmmeligt har det været mig dette — men det var en pligt mod børnene og ham . 
Jeg har blot en frygt — at slaget skal knuse ham — — — — — — —• — — — — — 
det er aften igen — jeg sidder her og fryser og hakker tænder — er her koldt ? å nej — men jeg er fortvivlet — 
— gengangere af min egen synd rejser sig mod mig — knytter hænderne truende og siger : det nytter dig ikke — ingen kan undfly sin skæbne — hvor kan du vente at redde nogen , som ikke har kunnet redde dig selv . 
Uden at afbryde mig , hørte Alf mig til ende . 

han sad så urørlig , at jeg blev angst og pludselig holdt inde . 
Da vendte han sig mod mig , og med et smil , som jeg aldrig i mit liv skal glemme , sagde han : hvorfor bliver du ikke ved ? hold på — det er ret — 
gudskelov — vedblev han — da jeg ikke kunne få et ord frem til svar — dette overrumplet mig ikke — de magter , der beskytter hende , har fortalt hende , at dette ville komme , og du finder mig forberedt . 
Men — og han rejste sig for at gå — hvis du tror , at alt dette småtteri , du og i alle fylder mine øren med , kan forstyrre min sikre tro på hende , da vid en gang for alle , at det formår i ikke — om så hele verden rejser sig mod hende , ved jeg , at hun er ren og uskyldig , som alene den er , der er benådet af gud selv — 
men at du er lige så smålig og sladdersyg som de fleste kvinder , vidste jeg ikke før . 
Han gik mod døren og åbnede den , men vendte sig i det samme : —jeg ser , at dette går ikke i længden , som det nu er — i vil tage livet af hende på denne måde — hun er ikke af de naturer , der kan bære en sådan forfølgelse . 

og jeg vil bare sige dig , at da dræber i mig med det samme — 
— vi må jo finde en anden ordning af disse forholde ! men for øjeblikket har jeg ikke den fornødne ro og tid til at tænke over dette og tage en bestemmelse — jeg er nødt til at bede dig have tålmodighed — og han gik — 
jeg hørte ham gå lige til hende . Ingen af dem kom ned til aftensbordet . 
Børnene er netop gået fra mig — vi har siddet her trykkede tæt ind til hverandre , mens salmesangen fra hendes værelse er nået ned til os — 
de siger ikke noget for ikke at bedrøve mig , men jeg læser i deres øjne , at de lider — 
en hemmelig angst for noget ukendt , forfærdeligt , der fylder dem med gru , stjæler deres barne-fred — 
at jeg lider , det er jo ret , og som det skal være — men de — å gud — kan de ikke spares ? 
Hvorledes kan et menneske få en sådan magt over et andet , som hun har over Alf ? 
Å kan jeg spørge — jeg har jo selv oplevet det — 
som hunden slikker den hånd , der slår — 

således kysser vi den hånd , der bringer os fordærvelsen , fordi den er vor skæbne — 
jeg sad og så på hende i kirken i dag — hun sad på første bænk med sit hoved løftet mod Alf — øjnene fæstede på ham , som ville de suge sig ind i hans og holde hans tanke fangen . Hun vidste , at alle så på hende — jeg måtte tænke på en ægyptisk sfinks — gådefuld og uudgrundelig som den — det var en lighed rent ufattelig — 
luften bliver trangere og trangere om mig — det er , som jeg kæmper mod usynlige magter , der vil mig ondt — er det hendes tanker ? 
Imellem spørger jeg mig selv , om jeg ikke beherskes af et mareridt ,  .så det hele er en forfærdelig drøm , som jeg vil vågne af ? 
Hvor længe er det siden , vi gik her fredelige — børnene var lykkelige — og nu ? Usynlige , onde magter fylder huset — stjæler børnenes fred — forbittrer sindene — har forvandlet Alf til en fredløs , ukendelig skygge af sig selv , der mistror alle , endog sine egne børn — å min synd , min synd , hvor grusomt har du ikke hævnet dig — 

livet er tusind gange større , alvorligere og forfærdeligere end den vildeste fantasi kan tænke sig det — 
de er begge for det meste på hans værelse — men selv om de ikke kommer ned , er luften fuld af en angstfuld forventning , som noget forfærdeligt må ske — 
Alf kom ind til mig i aften og sagde : jeg er nødt til at rejse til Cliffton i morgen og kan ikke komme tilbage før fredag — jeg beder dig Mira — gør hende intet ondt mens jeg er borte — jeg skælver ved at tænke på , at hun skal være alene — hans stemme skjalv virkelig af angst — 
jeg så bare på ham — 
— ja jeg kan jo ikke vide , hvad i kan falde på — tilføjede han som undskyldende og gik — 
han så ud som et såret , dødstræt dyr — jeg føler som jeg kunne græde blod over ham — over os alle sammen — 
hun vil strid , jeg ser det i hendes øjne — men det skal ikke lykkes hende  :— 
jeg gik ud med småpigerne i eftermiddag , og 

iaften har vi holdt os her i mit værelse — gutterne har siddet og læst på sit . 
Vi har hørt hende et par gange gå ned trapperne , gennem stuen og spisestuen , ud i køkkenet og tilbage som en , der søger — jeg er overbevist om , hun stod flere minuter udenfor døren til mit værelse — 
vi drog uvilkårlig et lettelsens suk og så på hverandre , idet vi hørte hende slå døren til gangen i og gå ovenpå igen . 
Kan helvede være værre — eller er dette helvede ? 
Jeg føler mig fristet til at tage børnene med mig , gå ud i natten for aldrig at komme tilbage -— mørket derude og den piskende regn , der i dette øjeblik slår mod ruderne , kan ikke gøre dem så meget ondt som luften i dette hjem , der burde være et fredlyst , helligt sted — den ville verden har et kj ærligere ly for dem end deres forældres hus — 
jeg havde set hende gå ud i eftermiddag , så jeg følte mig tryg — da hørte jeg pludselig heftige stemmer og råb fra spisestuen . Jeg anede uråd og styrtede ind — hun var der . 
Midt på gulvet stod tjodolf , min vakre , 

prægtige gut — hans øjne lyste af harme , idet han vendte sig mod mig og råbte : ikke sandt , mor — dette kvindemenneske fortjente , at jeg kastede hende ud gennem vinduet her — og han gjorde en bevægelse for at vise , hvorledes han ville udføre sin trudsel — 
jeg ville hysse på ham , men der kom noget op i mig , der med en gang bandt min tunge , da jeg så ind i de onde øjne , der mødte mine — 
vi blev pludselig stående og så på hverandre . 
Jeg følte selv , at alt , hvad jeg i lange tider havde samlet op af foragt , af angst , af modbydelighed lå i mit blik — 
om hendes mund kom dette stærke , rovdyr-agtige , som altid minder mig om tigerens , der griber sit bytte og holder det fast mens den drikker dets blod — 
jeg skalv i angst for denne kvinde , der i denne stund forekom mig at hente sine kræfter fra de ville , uudgrundelige naturmagter — 
i den åndeløse stilhed , der i dette nu herskede i værelset , hørte jeg med engang tjodolfs stemme sige : — nu skal hun ud af . huset — og det i dette øjeblik — 
der må have været noget i hans blik , der 

skræmte hende , thi der kom med en gang et glimt af rædsel i hendes øjne . 
Hun kastede sig ned , smøg sig hen til tjodolf , omfavnede hans knæ og mumlede opigjen og op-igjen : — jeg skal gå — jeg skal gå — bare ikke gør mig noget ondt — bare ikke gør mig noget ondt — hun så ind i hans øjne med sine — tryglende , lokkende , som ville hun , med den magt hun ejede , binde hans vrede og bøje hans unge , stærke vilje . 
Da — løftede hun hurtigt sit hoved — et glimt af triumf gik over hendes ansigt — som hos en , der har været i livsfare og pludselig ved , at frelsen er nær . 
Hun rejste sig stolt op — men udstødte i det samme øjeblik et skrig — vaklede og faldt om — . 
Det var mig umuligt at gå hen til hende — 
jeg gik mod køkkendøren for at hente pigen . Da hørte jeg bag mig et forfærdet udråb og så Alf stå med rejsetøi på i døren — 
som et lyn gik det gennem mig . Hun havde hørt det gå i gadedøren , og vidste , det var ham — derfor altså — — — 
jeg hørte igen noget midt imellem en forbandelse og et nødråb presses ud af Alf , og så 

ham styrte hen til hende — så kunne jeg ikke mere — 
med en følelse af usigelig væmmelse gik jeg ind i mit værelse og lukkede til . Jeg hørte ham og pigen bære hende ovenpå — Alf stønnede i angst , da han gik forbi min dør . 
Børnene har været blege og oprørte — de føler vist også , at en forandring må ske — at dette ikke kan udholdes længer — 
vi har slæbt os igennem den lange , uhyggelige aften — 
nu sover de endelig — jeg alene kan ikke sove . 
Jeg måtte holde Gudruns hånd til hun sov-nede — endnu i søvne skvat hun op flere gange — hvor ømt det smil var , der spillede om hendes mund , når hun følte , at min hånd holdt hendes fast — 
endnu mere skulle jeg opleve inden denne dag sluttede —  . 
Det var nær midnat , da døren gik op , og min søn , min førstefødte , kom ind til mig — — 
det dirrede om hans mund , da han sagde : — 

jeg så du havde lys endnu , mor — så kunne han ikke mere — 
inden jeg vidste noget , lå han ved mine fødder — han begrov sit hoved i mit fang , og hele hans legeme skalv lig et ungt træ i stormen — 
å mor — mor — jeg kan ikke bære det — han hulkede , som hans hjerte skulle briste — 
hver tåre han græd faldt som isdryp på mit hjerte — — — — — — — — — — — 
nu er han gået — han har lovet mig at gå til ro — men i mit hjerte er en beslutning fattet — i morgen taler jeg med Alf . 
Så rolig og stille har ikke min sjæl været på længe — 
der kommer — kanske et par gange i et menneskeliv — stunder , hvori vi løftes over de sædvanlige grænser for vort syn — vi ser tilbage og udover livet — større og videre end ellers , og vejen vi skal gå ligger klar for os — 
en sådan stund er denne nat for mig — — 
jeg måtte drikke ydmygelsens bæger tilbunds — det var min straf — men en liden dråbe skulle bringe bægeret til at flyde over og vise mig , at nu er målet fuldt — 
jeg får lov til at tage dem jeg elsker ved 

hånden og gå med dem ud i livet for at redde dem . 
Gennem stormen og regnen , der pisker mod min rude i nat , hører jeg røster — det er livets egne stemmer , der kalder mig . 
De kalder mig ud til arbejde , strid og kamp — til selvforsagelse og selvfornægtelse — 
jeg hører dem med samme følelse , som den fangne fornemmer , når han hører vogterens røst fortælle ham , at han kan få lov at gå ud til frihed og dagens lys — 
i livets gode magter — stå mig bi — at jeg aldrig svigter det løfte , jeg i nat har givet mig selv — 
år er gåde siden jeg skrev i denne bog —• siden hin aften har jeg ikke åbnet disse blade — et nyt afsnit af mit liv begyndte med den , — og jeg måtte ikke tillade mine tanker at dvæle ved fortiden . 
Hver morgen jeg vågnede , lå en ny opgave og ventede mig — et nyt arbejde , der krævede min 

vilje og min styrke udelt — jeg måtte ikke svække nogen af dem med grubling over det forbigangne — 
thi jeg kunne ikke hvile , før jeg havde sonet . 
En ny dag var et nyt spand af tid givet mig , hvori jeg havde at dræbe lidt af min selvkærlig-hed — og finde de harmoniens love i tilværelsen , som jeg havde forbrudt mig mod — 
når jeg engang skrev videre , ville jeg føle , at et stykke vej var tilbagelagt , der havde bragt forsoning mellem mig selv og disse love , bragt harmoni tilveie i min egen sjæl — 
jeg ville også kunne sige mig selv — dette kan andre øjne læse — og jeg ville , at mit hjerte skulle slå roligt , og min tanke være klar — 
det har været som at klattre møjsommelig op et bjerg og vide , når jeg engang når derop , da er det tungeste stykke vej af min bodsvandring tilbagelagt — da vil jeg nå frem til mit eget væsens gåde og finde løsningen — 
som en træt pilgrim under ørkenens sol , der tørrer hans strube og kvæler hans livsånder , spejder efter oasen , der skal give hvile — således har jeg set mod denne stund . 
Thi da vidste jeg , at fortiden var sonet — at 

kærlighedens magt havde sejret over de uudgrundelige farlige kræfter i mit eget væsen — —----------- 
hvor ofte har jeg ikke snublet over de skarpe stene , der har skåret i mit kød , og hvor mangen gang har jeg ikke i svaghed kastet mig ned og sagt , jeg ville ikke mere — 
men så er igen kraften kommen til mig , og hver gang har ydmygelsen brændt ud et lidet fnug af min selviskhed , så kampen næste gang er bleven mindre hård — 
men så vise er livets love ! 
Jeg , der engang ville gå i jublende seiers-gang gennem livet — blev sat til at plukke sten ved vejkanterne , til ydmyg at bøje min ryg , og tage dem op en for en — 
jeg ville herske —• og jeg blev sat til at tjene — 
og ofte spurgte jeg i min utålmodighed — er det nu ikke nok — skal jeg ikke nu få lov at tage op et åndens arbejde , jeg kan elske ? 
Men livets og dødens herre svarede mig altid — nej , endnu ikke — endnu har du ikke lært helt at se og elske det lave og ringeagtede i livet — endnu har du en gerning at gøre , der skal lære dig ydmyghed og hærde din vilje — endnu trænger din stolte ryg til at bøjes — 

og så hændte til sidst det  « viduhderlige »  i mit liv — jeg lærte at elske at tjene — og min gerning blev mig kær , fordi den daglig bragte mig bud fra livets magter og fordi jeg så ind i øjne , der var mig kærere end min egen sjæl — 
og mens jeg gik denne vej , drog livet forbi mig i sin mangfoldighed — 
imellem kastede jeg et glimt ind i de strålende selskabs sale , hvor lysene funklede omkaps med kvindernes smil — hvor pudder og sminke gemte over livets alvor — 
og champagnen strømmede derinde , hidsede mændenes vid , mens roserne glødede , og livet talte blot om skønhed og glæde — 
og i de oplyste kafeer i de store byer så jeg kvinder sidde aften efter aften i rige toiletter , mens mændene sad omkring dem gribende i flugten hver åndrighed , der kom fra de røde læber —  .men hemmelig vejede de , hvor meget guld den og den kvinde kunne bringe i medgift foruden sin åndrighed — 
og de fløielsbløde , hvide hænder , hvorfra diamanterne lyste i strålende farvebrydninger , viste , at disse kvinder havde undgået livets store bud : i dit ansigts sved skal du tjene dit brød — 

men hver morgen mødte jeg på min vej en fattig kvinde med to små børn ved hånden , dem hun bragte til en børnehave , mens hun selv gik ud for ved sine hænders arbejde at tjene brødet til de små — 
og jeg så ind i det blege , forvågede ansigt , hvor arbejde og bekymring for det nødvendige livsophold så tidlig havde sat dybe mærker og stjålet ungdommen og glæden af hendes liv — 
da tænkte jeg — bedre at dele kår med de mange — tusinde gange bedre så — — 
hvorledes skal jeg begynde ? hvorledes skal jeg få sagt det forunderlige der er hændt mig , så det kan forstås ? 
Kan hænde det vil synes formasteligt , det jeg her vil skrive ned — men en ting tror jeg så sikkert , som jeg lever — at jeg har skimtet gennem det dække , der skiller et menneske her nede fra forståelse af de evige love , der styrer vort liv — 
vi vil en ting af hele vor sjæl — brændende — hensynsløst — så alt andet forglemmes for den — og den ting vil komme til os så sikkert , som at vi går vor bane gennem verdensrummet — 
men den kommer først , når tidens fylde er der — og da ofte til vor egen rædsel — 

hvorfor skulle han komme ind i mit liv — netop da alt andet var styrtet sammen om mig , og jeg selv havde afskåret mig al mulighed for frelse  ? 
Fordi mine tanker kaldte ham frem — han var min egen sjæls stemninger inkarnerede i kød og blod — 
han kom som min syge længsels ægtefødte barn — som indbegrebet af alt det i mig , der tryglede og bad om liv . — jeg drak af hans sjæl den drik , jeg gennem åringer havde tørstet efter — den berusede mig , og jeg måtte gå under — 
hvorfor skulle hun — sfinksen — med de gådefulde , dragende øjne , bag hvilke en verden af mystiske , dæmoniske kræfter lå gemt , samtidig dukke frem og pludselig stå der mellem os , tagende Alfs tanke fangen som en trolddom , der slog ham med blindhed . 
Hvilke forunderlige gåder stå vi her overfor ? Min tanke svimler , når jeg ser ind i dem — 
hvad menneskene peger på som en kjends-gjerning bliver blot en virkning , mens den store årsag ligger skjult i hjertelivet — i den usynlige verden , som vi så gerne vil nægte er til — — 

å hvorfor spilder vi så megen unyttig anger over et fejltrin , vi har begået — hvorfor be-breider vi hverandre idelig , at vi gjorde det eller det — 
vi fulgte blot en lov , der var mægtigere end vi selv — det har jeg lært i de lange nætter , jeg grublede over disse gåder — 
fejltrinnet var alene et udslag af den sygdom , vi bar inde i os . Dulgt for alle — mest for os selv — ligger ormen derinde og gnaver ved hjerterødderne — den vokser sig stor og stærk •— kan vi undres — vi har jo givet den næring af vort rødeste hjerteblod — vore lønligste , gemte tanker — 
en dag løfter den sit hoved — ser på os med de syge , glødende øjne og siger : — nu er jeg din herre — 
da er stunden der — 
ud fra det ukendte dyb dukker fristeren frem — han , som vore tanker selv har kaldt ind i vort liv — og vi følger ham , som hunden følger sin herre — vi kan ikke andet , — thi hele vort liv var forberedelsen til denne gerning . 
Og menneskene kalder det et tilfælde , at fristeren kom — men det er en lov , hvorfra ingen dødelig kan flygte — 

å men hvorfor — hvorfor nærede vi den orm derinde med vort rødeste hjerteblod — — 
jeg sidder og grunder — og mens jeg stirrer ind i dette , ser jeg liv efter liv dukke frem — hvert for sig en personlighed , der har at løbe sin bane ud efter de love , den selv har kaldt frem over sit liv — og dog hver gribende ind og formende den andens — som hammerslagene omformer den glødende ambolt — 
og de svageste knuses under hammerslagene — men er livets kræfter i os stærke , da bliver det dødbringende slag vor frelse — 
vi opdager ormen , der ligger og suger vor kraft — vi knuser dens hoved , og da er vi reddede — 
derfor i , som frygter så for stormene , der kommer lig rivende hvirvelvinde , kaster alt til side og fejer op i de gamle , støvede rum —• se efter , om ikke en liden orm ligger skjult i den inderste hjertekrog — næres af den stillestående , kvalme luft — gemmer sig trygt under det beståendes varme , lune kåbe — 
et er sikkert — bodsvandringen er tung og 

lang — og dog er der midt i smerten , jubel i at vandre den , når livets mening bliver klarere for os — — — — — — — — — — 
en nat i drømme kom til mig en underlig , gammel kvinde . 
Om hende lå et hvidt klædebon , der hang i bløde folder fra issen til fodsålerne og skjulte hendes ansigt — 
hun satte sig ved min seng og sagde med en dyb , klangrig stemme , som jeg følte vibrere helt ind i hjertet : — jeg vil vise dig underlige ting — gør som jeg byder dig — 
jeg kunne ikke røre mig — ikke svare . Jeg lå som troldbundet af denne røst — den bragte alle minder , jeg gemte — alle tanker jeg havde tænkt — alle indtryk jeg fra barn og til nu havde modtaget , frem for mig som med et trylleslag — 
i en forvirret blanding susede alt sammen gennem min sjæl , mens jeg følte hendes øjne under det hvide klædebon holde mig fast med en magt , jeg ikke engang for et øjeblik ønskede at løsrive mig fra — 
— dine tanker har kaldt mig hid — sagde 

hun efter en stund som svar på mit'spørgende blik — jeg har set , at du søger efter klarhed — og jeg har haft medynk med dig — se op — 
hun trak et forhæng til side , og det forekom mig , at jeg så udover fremmede egne , der vrimlede af mennesker — 
men det underlige var , at bagom disse egne var der igen andre egne , men de lå svøbte i en let tåge — og bagom disse lå  . der atter andre — disse sidste lå indsvøbte i en så tæt tåge , at jeg mere anede dem end så dem med mit legemlige øje . 
I de egne , der var mig nærmest , strømmede menneskene frem og tilbage i ustanselig fart . 
— alt dette hersker jeg over — sagde kvinden igen — og alle de skikkelser , du ser her , er mine — men de aner ikke , at de kun er mine slaver og blot får være her , så længe jeg tillader dem det — 
vil du gjennemrejse disse egne med mig ? — spurgte hun — dit legeme kan ligge her til vi kommer tilbage — din ånd følger med mig — 
og det forekom mig , at jeg blev båret gennem luften — jeg vidste , at kvinden var med mig , og jeg kunne høre hendes røst , men jeg kunne ikke se hende — 

og jeg så jorden ligge for mine øjne — lande og byer — bjerge og søer gled forbi mit blik , og jeg kunne se , hvorledes menneskene indrettede sig og levede •— 
vi fløj hen over den gamle og den nye verden — jeg så store , herlige landstrækninger ligge under vore fødder , men de lå udyrkede — og mennesker gik på vejene og hungrede — 
de gik fra hus til hus og bad om arbejde , men fik intet — og jeg så , at fortvivlelsen sad i deres hjerter — 
jeg vendte mig om mod kvinden og spurgte — men hvorfor ligger disse landstrækninger øde ? Hvorfor giver man ikke disse mennesker en spade i hånden og lader dem arbejde op jorden og gøre den frugtbar , så alle mennesker kan få stille sin hunger — 
kvindens røst svarede — og jeg hørte , at den var fuld af bitterhed og sorg — nej , det kan man ikke , thi disse landstrækninger er opkøbte af dem , der sidder med store rigdomme — de tænker ikke på , at for dem , der intet har , bliver der intet tilovers — 
og vi fløj videre — henover store strækninger , hvor menneskene arbejdede under jorden og slæbte 

op af dens rige moderbryst de kul , der skulle varme og lyse op i millioner af hjem . 
Men solen kunne ikke skinne dernede , og deres øjne var blindede af kulstøv , og farven på deres ansigter sortgul af den luft , de indåndede — 
jeg pegede på dem og sagde til kvinden — men disse her ? Menneskehedens velgørere — de , der forretter dens tungeste arbejde — de bliver dog belønnede ? 
Og den samme røst sagde : — se ! — 
jeg så mig om og fik øje på en uendelig række af små , sorte , uhyggelige stenhytter — det var disse menneskers hjem — 
og kulstøvet dræbte alle blomster derinde , også de friske roser på deres børns kinder — og jeg hørte , at de små græd efter mad — 
og jeg så kvindernes store , udhulede øjne med det trætte , halvslukte blik , og mit hjerte blev tungt indi mig — 
men kvinden sagde — vil du se de mænds rigdomme og paladser , i hvis tjeneste disse mennesker står — da kom — 
og vi fløj igennem de store byer og så den uhyre strøm af mennesker , der ilede frem og tilbage — jeg spurgte kvinden , hvorfor de alle havde slig hast — 

jo — svarede hun mig — de jager alle efter noget , de kalder lykken — 
den har jeg også søgt — sagde jeg ivrigt — den er livets herligste blomst — jeg søgte efter den på mange og vildsomme veje , før jeg fandt den — 
disse mennesker mener også , at de er ved at fange den — sagde kvinden igen — men følg mig nu — senere kan du se på dem — 
og jeg fulgte hende til de elegante , rige kvartaler , hvor marmorpaladserne rejste sig mellem haver med slanke spir og tårne mod den blegrøde aftenhimmel — 
vi gled ind i dem — hen over de kostbare tæpper indi lyse sale — der var jubel og glæde derinde , og den strålende pragt blændede mig — 
musiken brusede gennem de åbne vinduer ud i natten , mens konversationen kastedes lig en let , legende boble fra den ene til den anden , og røde læber fristede — 
silken knittrede under ægte kniplinger , og diamanterne lynte i det skinnende lyshav — 
men jeg så ind i hjerterne , og jeg så , at mange var trætte af dette rasende løb efter lykken fra dag til dag , og syntes , at livet var tomhed og en ussel leg — 

og dog kunne de ikke undvære denne lysende glimmer — deres hjerter havde suget giften og blindet deres øjne for den skrigende nød omkring dem og for livets ansvar — 
og mens jeg lyttede til musiken , syntes jeg pludselig den mistede sin glæde — der kom toner indiblandt , der lød lig spottende hån og så igen slog over i vemod så dyb , som gemte den en hel verden af sorg . — 
da sagde kvindens røst til mig : — ser du hende , der kommer lige mod dig ? Hun er den mands hustru , der er herre-over alle de mennesker , du så arbejde i jordens skød , og hvis små børn græd efter mad — 
jeg så på hende — om sin hvide hals bar hun diamanter , der funklede lig regndråber i græsset , når morgensolens stråler når dets blade — om sit hår bar hun smykker , der lignede en dronnings diadem — 
og det forekom mig med engang , at alle lysene i salen mistede sin glans — diamanterne strålede i dunkelheden lig mennesketårer — rubinerne syntes mig at forvandles til bloddråber — jeg hørte tydelig en svag hulken , som af børn , der græd langt borte og klagede , fordi man 

havde stjålet deres sundhed og barneglæde fra dem — 
en uendelig syg fornemmelse greb mig — jeg vente mig om til kvinden — men hun sagde blot — følg mig — 
da forlod vi ’ de glimrende paladser og fulgte igen menneskestrømmen , der ilede ustandselig fremover — 
og kvinden sagde : — se på disse , før vi går videre — 
da så jeg , at de fleste af dem havde et mål de hastede imod — den ene jog efter ære og berømmelse — en anden efter fornøjelser , men de fleste efter guld — 
og jeg kendte dem ved navn og vidste , at mange af dem ejede rigdomme så store , at de og deres børn ikke kunne forbruge dem , om de levede i hundrede år — 
forbavset spurgte jeg kvinden — men disse ? hvorfor jager de , efter hvad de alt har ? 
Men kvinden svarede : — fordi de får aldrig nok — fordi det røde , skinnende guld har bjergtaget deres hjerter , så de tror , det er livets lykke altid at få mere og altid mere — 
og jeg så , de ilede i slig hast mod målet , så de slet ikke fik øje på enkelte fortvivlede 

skikkelser , der sneg sig forbi dem —- ikke bemærkede de øjne , der så bønfaldende ind i deres , tryglende om råd og hjælp , om et venligt blik , der kunne hjælpe dem til lettere at bære livets store byrde — 
og hændte det , at et stakkels , ulykkeligt væsen , der ikke kunne orke mere , klyngede sig ind til dem , rystede de ham eller hende utålmodigt fra sig og ilede videre ærgerlige over den spildte tid — 
de lagde ikke mærke til , at skikkelsen sank til jorden , fordi den ikke kunne mere , og at andre , i sin iver for også at komme fort frem , gik over den uden at ane , at de brød sig vej over levende menneskeliv — 
de kom udenfor byen , hvor luften blev sval og ren , men den gav dem ikke køling , thi de førte med sig sine feberhede tanker og sin rastløse higen — 
og de så ikke blomsterne , og de grønne enge de trådte på — skovens træer bøjede sig imod dem og hviskedee , hvor svalt og skønt det var at hvile under deres skygge — men de forstod ikke deres susen — de ilede videre , tørrende sine sveddryppende pander . 
Solen gik ned , og stjernerne tændtes på den 

dybe , blå himmel — den talte til dem evighedens tavse , store sprog — men de forstod ikke dette sprog , thi deres hjerter havde ikke siden de var små børn lyttet til en slig tale — 
og da så jeg , at kvinden løftede sin hånd — hun pegede tilbage mod de rige paladser , vi havde forladt — og viste udover den jagende menneskevrimmel — 
— dette kalder disse væsener at leve et menneskeliv — sagde hun — og jeg hørte , at der var hån og foragt i hendes stemme . — de aner ikke , at den verden , de lever i , er blot en illusion af deres egne forvirrede sanser . — 
døgnets jagende skumliv tager deres sind fangen , så livets egen røst aldrig når ind i deres sjæle — lig sommerfugle flagrer de om lyset , og brænder kun deres vinger — 
men kom — vi må ile — vi har endnu noget at se , inden dagen gryr — 
og vi fløj gennem de store fabrikker , hvor dampkraften drev hjulene rundt i deres ustandselige kredsløb — tunge faldt damphammerens slag , og jeg følte hver gang den faldt , som knustes et menneskeliv under den . 
Vi så mænd med trætte , sløve ansigter — unge kvinder , hvis øjne var glansløse og halvslukte 

af at stirre dag ud og dag ind . på det samme — børn , hvis overkrop og hænder var blevne store af det tunge arbejde — men deres fødder var visne og ansigtsfarven gul som hos gamle mænd og kvinder — 
— lad os følge dem hjem — sagde kvinden — og vi fulgte dem ind i elendige afkroge , opad skidne , faldefærdige trapper — 
der , i disse usle tagkammere eller fugtige kælderrum var deres hjem — 
vi så kvinder , der sad ved symaskinen og syede eudover natten — syede uden stans , til deres øjne blev anløbne af blod , og deres bryst hult og fladt , mens deres småbørn sad på gulvet og holdt i hånden en brødskorpe , som de tyggede begærlig på — 
men når den var opspist græd de , og de så ud som små gamle mennesker , der i dette halvmørke gråd over livets bitterhed — 
da bøjede kvinden sig ned , strøg ømt med sin hånd over børnenes pande , så de for en stund sovnede og glemte sin nød — 
men vi svævede videre — 
vi så drukne mænd rave på gaderne — vi så elendige spillehuler , hvor mennesker sad med feberglødende øjne og med skælvende hænder 

kastede tærninger , til morgensolen kom ind —• den lyste på de gråblege , fortvivlede ansigter og læste i dem , at de havde spillet bort livets lykke og deres menneskeværdighed . 
Og syg om hjertet spurgte jeg kvinden — har jeg ikke snart set nok af livets elendighed ? — men hun svarede : — endnu er der mere , du trænger at se for at lære at forstå det fulde ansvar , der ligger i at være menneske — 
vi gled fra disse huler videre — vi hørte tankeløse og hjerteløse kvinder tale ondt om hverandre og stjæle hinandens navn og rygte — og vi hørte vrede kvinder skældes — 
forbrydere så vi liste sig gennem mørket til det sted , hvor de ville udføre sin onde gerning — og vi mødte de tusinder af kvinder , der havde valgt skændsel heller end hunger og nød for sig og sine — eller de , der havde solgt sig for de ville lyster i sin egen sjæl — 
og der var roser om deres pande — men jeg så ormen der lå og grov ved deres hjerte — og jeg vendte mig om i bitter gråd — 
men kvinden viste atter med sin hånd ud i det fjerne — og jeg så i natten sorte røgskyer og flammende ildsøler stige op mod himmelen — 
og jeg hørte skrig fra flygtende kvinder , der 

løb med deres små børn i armen for at undgå de ville skikkelser , der forfulgte dem — 
men krigens råhed og rædsler havde dræbt hver mild følelse hos disse mennesker og vækket dyret i dem — med en hånende latter svarede de de fortvivlede skrig fra mødre og unge kvinder , der kastede sig i ilden , for at deres legemer ikke skulle blive et rov for disse mænds ville lyster — 
og brændende byer , nedtrampede marker og jamrende mennesker , hvis liv på en eneste nat var lagt øde — viste den vej de havde gået — og i rædsel skjulte jeg mit ansigt — 
kvindens røst sagde til mig : se op ! — 
jeg så op , og så et uendeligt rum , hvor alt var stille , og der gik som et pust fra evigheden igennem det — 
midt i rummet stod en stor båre — på den lå den mand , i hvis palads vi havde været , der var herre over de mennesker , der hentede kul fra jordens skød — 
og her stilledes hans ånd øje til øje med evigheden , og den spurgte ham — hvad har du bragt med dig over fra det land du har . forladt ? 
Han ville vise på sine millioner , sine paladser og sine skatte — men han pegede blot i det tomme 

rum — intet — intet af alt dette havde fulgt med ham over — 
og han følte sin nøgenhed og ville dække sig , men han fandt kun forbandelser , der som snoge heftede sig ved ham , og snoede sig om ham — og han kunne ikke kaste dem fra sig — 
men evigheden sagde : — du må være bedre dækket , før du kommer over her — du må bringe bedre ting med dig , før du kan modtages — 
og han blev sendt ind i de tågeegne , der lå foran os for at begynde livet på ny — 
jeg fulgte med kvinden , og vi svævede efter ham ind i de samme tågeegne — — 
jeg så mig rundt -— og se — det var den samme jord , som jeg havde forladt — men overalt mødte mit øje børn og børnebørn af den slægt , jeg selv havde levet iblandt — 
men nøden var endnu større — og hadet mellem menneskene var vokset til et bjerg , for hvilket alle de , der havde øjne at se med , flygtede i rædsel , at det ikke skulle falde over dem og knuse dem — 
men . nøden blandt de undertrykte klasser var endnu større — og alle de tusender og tusender af børn , der havde vokset hjemløse op på gaden , 

var nu gamle , hærdede forbrydere med kolde hjerter og en sikker hånd . 
Og samfundet forfærdedes over det altid voksende antal af overtrædere mod dets love — det straffede retfærdigt , men forstod ikke , at det var dets egne forskudte børn , det selv havde kastet ud i elendighed , som det nu dømte i lovens navn — 
i dette fremtidens land herskede millionerne endnu ubønhørligere , og skriget fra de mange hungrende mennesker steg lig et fortvivlelsens råb op mod himmelen — 
da brød de løs , de dyriske , ville kræfter , der havde ligget og ulmet og suget næring af det truende had — lig en storm i høst kastede de med en hånlatter hver hæmmende skranke , som lov og samfund havde bygget — og alt druknede i et eneste hav af blod — 
i dødsangst klyngede jeg mig til kvinden — men hun stod fast og urokkelig — 
på et vink af hendes hånd forsvandt alt sammen — og jeg følte med en gang en stilhed , som den , der kommer , efter at en brusende flod pludselig har stanset sit løb — 
egnene overdækkedes af ville blomster — blandt dem den blodrøde valmue og linum — 

og jeg vidste , at de var billeder på martyrernes blod — 
men som jeg så på dem , var det ikke længer blomster , men det var martyrerne selv , som gik der — og jeg forstod , at de var verdens blomster — ikke alene dem , der havde givet sit blod for sin tro , men også de , der havde vovet at stå ensomme i livet , fordi de lyttede til åndens tale i sin sjæl — 
men kvinden sagde , og hendes stemme var mild : disse , og de , der har fulgt dem , er det , der har været midiere mellem menneskene og det evige — 
når alt dette andet , du har set , er glemt — forsvundet , lig bobler , der brister for evighedens stærke lys — da er det de sandheder , disse har givet menneskeheden til odel og eje , der har evigt liv — 
de er dens eneste rigdom , når alt andet er gået under , og den nye menneskehed skal fødes — 
og jeg spurgte : — når vil dette ske — 
hun svarede da : — når ondet har nået sin modenhed , er tidens fylde der — oversvømmelser , jordskælv , pest og brande er tegnene — 
thi ukendt for de fleste mennesker er der 

hemmelige strenge , der binder dem uopløselig sammen med naturen — 
disharmonierne i menneskehedens liv skaber de store disharmonier i naturens skælvende indre — 
fra det evige harmoniske alt , der gjennem-bæver universet , har alt der lever , sit fælles ud-sprung — kald det gud — kald det hvad du vil — blot erkend dets fuldkommenhed — 
hver den , der bryder harmonien , der som en eneste lovsang skulle genklinge fra stjerne til stjerne — gør sit til at øge forvirringen — kaster en rygende brand ind i den ild , der alt brænder — 
jeg dækkede mit ansigt ved at høre disse ord og igen græd jeg bittert — jeg havde jo selv i mit liv gjort kløften større — kastet en brand ind i den brændende ild — 
men kvinden vedblev — og nu var hendes stemme fuld af mildhed og barmhjærtighed : — kun den , der har lært kærlighedens evige lov at kende , er frelst — den bærer gennem døgnets brusende strid over i evigheders evighed — 
hun slog sit klædebon til side , og jeg så ind i hendes øjne — 
men en skælven gik gennem mig , thi jeg kunne ikke bære den magt , der udstrålede fra dem — og da vågnede jeg — 

og jeg vidste , jeg blot havde drømt — men i drømme havde jeg følt uendeligheden — og tiden — den gamle kvinde havde siddet ved mit leie----- 
denne drøm kom til mig heroppe i bjergene — deres stolte ro og højhed har lagt sig om min sjæl — 
i de dybe skove har jeg hvilet , og deres stille susen har mindet mig om åndens gang gennem menneskelivet — vi føler dens susen i os , men vi ved ikke hvorfra den kommer , eller hvor den går hen — 
her har endnu ikke døgnets jagende skumliv formået at udslette skønheden fra den første dag -— ingen falske idealer lokker med sit tomme glimmer — her tales blot uendelighedens store , tavse sprog — 
vel den , der har lært at lytte til det — sænke sin sjæl ned i det — han frygter ikke døden — 
han ved , at lykken er ikke guld og berømmelse , men at øse af denne rigdom , der gives ud med fulde hænder , til hver , der forstår at tage imod den — 

heroppe i stilheden lærte jeg , at harmoni er livets grundprincip — 
at forme sit væsen , så det står i samklang med de evighedstoner , der suser gennem verdensrummet , det er livets opgave — 
kærlighed er harmoni — den kærlighed , der giver alt sit i jublende lykke for den den elsker — med den dækker vi vor nøgenhed , og evigheden åbnes for os , thi kærligheden i sig selv er jo udødelig — — — — — — — — 
i dag ringer kirkeklokkerne — jeg hører dem fra mit vindue — 
dybe og tunge klinger de udover — de melder , at et menneskeliv hernede er slukket , og at hylsteret , hvor livsfunken boede , sænkes ned i jorden — 
mens jeg sidder og lytter til disse klokkeklemt — kommer tog efter tog langsomt skridende forbi mit indre syn — jeg ser den ene efter den anden bæres til det , der kaldes det sidste hvilested — 
hvor mange brudte liv — hvor mange misbrugte kræfter — hvormange knuste håb — 
en uendelig medlidenhed med alt levende fylder mig — 

jeg ser udover og ser et endeløst stort tog af brødre og søstre , der famler og søger •— 
hvad den ene af os har lært gennem fald og lidelse bør  .også være den andens ejendom — 
hver , der søger , har fundet et glimt af sandhed , der muligvis kan hjælpe en anden , gennem en tung stund — 
derfor sender jeg ud disse blade — — — 
Gudrun kom ind til mig for lidt siden med et brev fra Inga — der stod : — 
du er bange jeg ikke er lykkelig , moder — hvor kan du tænke en sådan tanke et eneste øjeblik . Om ikke jeg er lykkelig , hvem skulle så være det — 
først få lov at lære det arbejde jeg har anlæg for og lyst til — hvor mange i mine forholde tror du kan få lov til det ? Dernæst at vide , at når jeg nu snart er færdig , kan jeg hjælpe dig , som jeg elsker over alt på denne jord — ja , de andre og dem jeg holder så uendelig af — 
når jeg tænker på det , bliver mit hjerte så fuldt , at jeg synes imellem , det kunne sprænges af glæde — skulle så ikke jeg være lykkelig , 

var jeg det utaknemmeligste væsen på denne jord — 
jeg måtte lægge brevet fra mig — det var næsten for meget af lykke — 
jeg tænkte på en anden aften og en anden morgen langt tilbage — at det er muligt for et menneske at blive så knust og igen blive så lykkelig . — — — — — — — — — 
jeg ser mig om i dette lille hjem , der er for mig det dejligste på jorden , fordi det er deres , som jeg elsker mange gange højere end mig selv — 
der findes ikke en eneste genstand herinde , hvortil der ikke knytter sig lyse smil — her er ikke en plet , hvor jeg ikke føler , som en varm hånd har strøget hen over den ømt og blødt — 
i de klare øjne om mig læser jeg , at ikke en eneste styg erindring eller sårt minde sidder som et hemmeligt ar i sjælen og forstyrrer harmonien derinde . 
Den kærlighed de i disse år har givet og modtaget har lig en flodbølge overskyllet deres 

væsen og ført alt det onde bort i sit altid friske , fornyende løb — 
de vil ikke , som jeg gjorde , øde sine evner i flimrende , fantastiske drømme , der gør sjælen syg og forgifter tanken — men lægge sine kræfter i livets sunde arbejde for dem , de elsker — det siger dette brev mig , om jeg ikke før havde haft den jublende glade vished — 
da vil de med oprejst pande møde skæbnen — den vil ikke knuse deres livshåb — 
det er blot en ting jeg undrer mig over — hvorledes de kan elske mig som de gør — 
er det den guddommelige medlidenhedsfølelse i menneskesjælen — at den elsker højest dbt , den bøjer sig over frelsende og livgivende ? 
Men for mig har eders kærlighed været det livsens store under , hvorigennem jeg skimter ind i udødeligheden . 

