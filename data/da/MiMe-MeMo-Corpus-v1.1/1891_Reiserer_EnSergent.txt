I . 
Junisolen skinnede over garnisonsbyen København , over Skandinaviens største by med storstadens evige vognrumlen , med sit virvar af huse og sin indre bys krogede gader og de rygende skorstene . Hist og her gjorde solen sig umage for at skinne det allernødvendigste på et parti træer , der førte en kummerlig tilværelse inde mellem de indsnævrede huse ; men det lykkedes den kun til dels . Og da solen som en ægte gentleman aldrig gik krogveje , kunne den mangen gang ikke nå mere end det allerøverste af træernes kroner , hvorfor træerne også selv søgte at komme den i møde og strakte og rakte sig opefter og hen mod de frie , lyse steder , så godt de formåede . 
Op over mylret af Tage hævede sig kolossen Kristiansborgs og frue kirkes grønne Tage , og imellem lutter røde teglstensTage lå kongens haves lille grønne firkant med sine ulige høje trætoppe , medens helt ude ved Langelinie , noget forbi nybodershusenes lave geledder , det gamle kastels træbeplantninger bugtede sig ujævnt op og ned langs ad voldene og 

kun lod en plads åben for en mølle , hvis vinger gik rundt for en sagte vind . 
Og solen beskinnede de mennesker , der skyndte sig hen ad gaderne i frygtelig vigtige forretninger ; den kiggede ned imellem de københavnske gaders høje huse og i smalle , københavnske gårde , og den belyste den ene side af de høje skorstene , medens den lod den anden side af dem og fabrikerne ligge i dyb skygge som noget , der ikke kunne tåle at blive draget frem for dagen . 
Langt østerpå glimrede solen i sundets bølger , hvor de mange tålmodige sejlere fortsatte deres umærkelige fart , og helt ude i horisonten lod den den lange , flade Saltholm til syne for københavneren . Nærmere ind mod byen fremhævede solen triumferende de hvide mure på de små øer , søforterne , der bevogte Københavns kyst , og inde i byen lod den en stor , grøn krans træde kendeligt frem : de gamle voldpartier om den indre del af staden , voldene fra Frederik den tredjes og svenskerkrigens tid . Hist og her fandtes endnu en mølle på volden , malerisk beliggende og med vinger , på hvis dovne og træge bevægelser det syntes , som om møllen slet intet anede om , at dens dage snart vare talte . 
Imod syd lå amagerfælleds udstrakte flader , hvor kalvebodernes flade strand skærer en vig ind i landet — amagerfælled med sine skydebaner og sin underlige flove lugt af græs og af gæs ; og lige overfor , på den anden side af kalvebodstrand , Vesterbros mange høje fabrikskorstene og badeanstalternes 

lange , smalle broer . Ved fælledens østlige side lå den lange , lige grænselinie , som afskærer Tårnby marker fra den store øvelsesfælled , og langt ude i det fjerne viste sig kongelundens lave træmasser . 
På Vesterbro , hvorfra man hørte lokomotivernes hæse piben , rejste sig de høje huse og de nyere kvarterets grå Tage , og langt borte belyste solen Frederiksberg bakke med de høje trækonturer , der afgrænsede udsigten mod vest . Nu og da fandt solen lejlighed til at forgylde et vindue , som tilbagekastede dens stråler og i kort tid selv glimrede som en lille sol . 
Mod nordvest lå søerne , Københavns flod , denne flod uden strøm og skibsfart , uden munding og udspring , med sin let krusede , sølvblinkende overflade — en arm af Øresund , men en amputeret arm , og så stadens store fælleder ,  » Fattigmands-parkerne «  ; og fjernt imod nord kunne blikket nå dyrehavens højtliggende plateau og skovshovedpyntens svagt tegnede linier . 
— alt dette belyste solen med en fagmands hele akkuratesse . Men den fik også tid til meget andet : til ikke alene at skinne på finere folks kvarteret , hvor den var bestilt fra morgenstunden og ved sin alt for overdrevne pligtiver gjorde de hvide markiser nødvendige , men også til at kigge ind i de store arbejderkaserners smuds og fattigdom og til at kaste en stråle ind ad vinduerne i de store hospitaler , hvor så mange ulykkelige lå og våndede sig i pine , medens ethvert kristent menneske , 

som gik forbi , bad en bøn for disses helbredelse . Men det sidste gjorde solen nærmest kun for sin gode samvittigheds skyld . Undertiden kunne solen , himlens øje , blive så forstemt over det , den måtte se i disse ulykkens boliger , at den for en tid ligesom trak en sky for ansigtet ; ja stundom lettede himlen sig oven i købet ved en ganske lille bitte tåreregn — den danske sommerdags umotiverede regnstænk ; men så snart det var overstået , så var solen lige utrættelig på færde igen og fordelte sin nåde ligelig over den store by , over hovedstaden , over den gamle fæstning og garnisonsby , over industriens , over rigsdagens , over varietépublikummets , over ølbryggeriernes og over hundenes København . 
Ud mod landet løb til alle sider vejenes hvide , smalle , bugtede linier fra byen , Danmarks tyngdepunkt . Men ved siden af disse veje løb der også en uendelighed af fine , usynlige veje , menneskenes skæbneveje ; også de førte i tusindevis til og fra den store , larmende hovedstad . 
Langs ad de sidste drog de forskelligste skikkelser . 
Med en munter sang , i let sommertøj og med den nemme , formløse kasket på hovedet kommer studenten vandrende , repræsentanten for , spiren til 

den begunstigede , vel oplyste menneskeklasse . Bag brillerne ligge de intelligente øjne med det dybe , satiriske blik . Han forstår og vurderer alt , hvad han ser , og traller på en gammel latinsk studenter-vise . Vandrertrætheden kan ikke kue hans ånd ; thi de vise guder hjælpe ham at bære anstrengelserne og gør ham vejen over de højeste bakker let . Når han gør holdt , springer han over grøften ind mellem kornets blomster , der fortælle ham tusinde eventyr . 
Lad os i alt fald gøre et forsøg på at se ham i denne belysning . 
Med en lang , ensformig vej bagved sig og en lang vej foran sig kommer paksoldaten marcherende i støvet . Den tunge chakot hænger ham ned over øjnene ; den store , reglementerede oppakning , hans ufordøjede , faglige lærdom , ligger tungt på hans skuldre . Han vil synge , og synger også , men skæver imens til korporalstokken . Hans sløve , uproduktive liv har gjort ham tung og træt før tiden . Bagpå hænger brødposen og dasker , mindende ham om mavens fordringer ved hvert skridt , medens feltflasken listig og trøstende glider frem under armen på ham . Trommestokkenes rullen på kalveskindet er hans underholdning , vanens magt flytter hans ben efter trommens ensformige rytmer . Han har blot at lyde og lade andre tænke for sig . Når der holdes hvil , kaster han sig dorsk i vejgrøften . Rundt om ham står det yppige grønsværs ville blomster og andre planter : kamelblomster , lathyrus 

og lillablå  » Gejsengryder «  , campanula , den himmelblå klokkeblomst , og hvad de nu alle sammen hedder , perleløg , valmuer og kløverblomster , øverst oppe på gærdet de mageløse hyldetræer med deres hvide blomster og hvidtjørnen med den gennemtrængende lugt , og så de ville roser ! Han ser dem ikke . Når han har stillet sin hunger , strækker han sig i græsset til et blund . Han drømmer hverken om fortidens store vismænd eller om livets evige gåder , om et højere åndsliv eller om en fortsat kamp for ideen . Hans drøm er fattig , så uendelig fattig og naiv ; men han ved det ikke selv , og det er måske også det bedste for ham . 
Lad os til en begyndelse også her gøre et forsøg . Lad os prøve at se soldaten under denne synsvinkel — om end lignelsen i flere punkter halter stærkt , når man har for øje hans forhold allerede på det tidspunkt , da denne fortællings begivenheder foregår . 
Præsten ruller forbi i sin magelige kalechevogn . Bonden sidder beregnende på sin nye fjedervogn og klipper i tanker efter hesten med sin pisk . Håndværkssvenden burscher hen ad vejen og bærer sin hat og sin ransel  » som han vil «  . Han kan skifte mester , når han selv synes . Det kan soldaten ikke . Den tykke rentier , der har trukket sig tilbage med udbyttet af den kælderhandel , han har drevet i en af smågaderne , lader sig transportere forbi i sin vogn — blød hjerne , bløde fjedre . Bag 

efter kommer dyrlægen i sin gig i langstrakt trav . For dem alle er den hvervede , uniformerede soldat i vejgrøften kun billedet på et nødvendigt onde . 
Ved Langelinie , Københavns enestående smukke promenade , luftede vinden en smule og gjorde opholdet her behageligere , mere forfriskende end inde i de tillukkede gader . 
Ret ud for dét sted , hvor kastelsglaciet hørte op , lå den militære badeanstalt . Inde på land var til højre en pavillon med sin restavrationshave , hvor stolene , når de ikke benyttedes , lænede sig forover mod bordene for vandafløbets skyld under de pludselige regnskyl . Ved siderne af den lange pælebro , som over strandens inderste lave grund og opskyllede tangmasser førte ud til badeanstalten , vuggede sig både af de forskelligste faconer . 
Indenfor de fire siders plankeværk strakte den store militær-badeanstalt sig , vel et hundrede alen lang og næsten halvt så bred , på alle sider forsynet med broer , hvorfra en mængde trapper førte ned i bassinerne . Over broernes bageste del var rejst et halvtag ;  tværs over bassinerne vare disse Tage afstivede indbyrdes ved lange metaltove for ikke at blæse af i storm vejre på broerne var fremdeles anbragt bænke , hvorpå mandskabet lagde deres klæder under badningen . Længere henne var der 

små aflukker , badekamre for officererne . Ved indgangen til etablissementet vajede fra en flagstang et forslidt eksemplar af danebrog . Midt for indgangen , helt oppe i badeanstaltens anden ende , var endelig den bekendte  » høje vippe «  anbragt , et langt brædt , der fra den øverste bro strakte sig ud over vandet med et stort fritliggende og i en højde af 4 — 5 alen over vandfladen . 
Nogle redningsbøjer og lange stænger borgede for deres sikkerhed , der pludselig blev syge i vandet . 
Den skarpe saltvandslugt , blandet med lugten af de omkringflydende tangklatter , slog en i møde , når man betrådte badeanstalten . I det største af de to bassiner gik der ganske små bitte , hurtige bølger , og solen gav genskin på vandets overflade , så det ordentlig skar i øjnene , eller vindstødene jog ligesom fine skyer hen over det jævne , indesluttede vandspejl . I det mindste bassin kunne man se den lyse sandbund gennem det lave vand . 
De grønne , kølige bølger slikkede op ad broerne og plaskede muntert mod trapperne , der vare beklædte med kokustæpper for ikke at blive glatte . Når de lange dønninger kom , stødte bølgernes ryg mod strækbjælkerne under den laveste brorækkes forkant . 
Fra det lave bassin lød munter latter . En del børn løb her og tumlede sig i det to til tre fod dybe vand . Deres små , tynde , hvide legemer rystede af kulde , når de , nylig afklædte , løb med klaskende fodsåler hen ad flåderne og skuttede sig , 

med de små arme tæt ind til kroppen , eller når de endnu sad på bænkene , med knæerne trukne op under hagen , og trykkede sig ved at gå ud ; men når de så kom op igen , drivende af vand og endnu mere forfrosne , var der ingen ende på deres sejrstolte støjen . En lille dreng var så bange for det våde element , at han skreg som i dødsangst  , da hans større Broder tog ham med sig derned . 
Det var ikke de allerfineste børn , man så her . Men jo fattigere og tyndere de så ud , og jo simplere deres stakkels kasketter og trøjer var , som lå på bænkene , desto raskere drenge var det i almindelighed , og med desto større kvikhed og reso-luthed sprang de i vandet eller gik endog  » på det dybe «  og sprang ud fra vipperne . Fattigvæsensdrengene med de hvide lærredsbukser og . Skottehuerne vare de allerraskeste . 
Nogle enkelte civile , blege , voksne personer sad her også og klædte sig af . De havde erholdt adgang mod en lille entré . De så ud til at være håndværkere . 
Militære afdelinger ankom inde på land i hurtigt trit , fodfolket med  » overtrådte roder «  , rytterne inddelte i  » Firer «  , som om de endnu sad på deres heste . Ad den lange bro , hvor man blev helt svimmel af frygt for at falde ud over de smalle rækværks-liner , bevægede de sig straks efter ud til badeanstalten . 
Et øjeblik senere vare alle bænkene fyldte med en vrimmel af soldater , der under snakken og gen 

sidige tilråb afførte sig munderingen . Foran bænkerækkerne gik underofficererne og delte ind i hold til svømningen . 
En kvælende , sur lugt af disse menneskers uddunstninger begyndte at udbrede sig . Alle disse unge , velskabte karle lugtede af en skarp , sund sved , som udvikledes ved de daglige legemsøvelser . 
Så begyndte badningen . En for en skyndte folkene sig ned i det lave bassin med denne underlige , forsigtige , nøgne gang , som et menneske har , når han er afklædt ; forsigtigt måtte der gås , thi broerne vare glatte af de mange våde fødder , som havde passeret dem ; og svigtede fodfæstet , så kunne en mand slå sig hårdt nok i faldet på de skarpe brokanter . 
På trappen pustede de et'øjeblik , med benene i vandet , satte så af fra broen og fik den første dukkert . 
Der var allehånde typer på ungdommelig kraft mellem soldaterne : den raske , københavnske håndværkssvend med de stærke arme og de essige manerer , de mere stilfærdige provinsmennesker , de langsomme , fyldige bønderkarle med deres betænksomme miner , spinkle kontorister og studenter , hvis intelligente ansigter ikke udviste noget af den uro , der prægede de fleste andres optræden . 
Urolige , lidt bange vare ellers de fleste . Vandet var koldt , og mange af dem vare så lidet vante til badning hjemme fra deres landsbyer . Når en Karl havde haft hovedet under vandet , så kom han ofte 

helt fortumlet op igen , kneb øjnene sammen , gned sig med hænderne i ansigtet og skuttede de nøgne skuldre højt i vejret — og så lo han til sine kammerater af sundhed og velbefindende og svinglede gennem det lave vand hen til nogle , der havde dannet en kreds og stænkede hverandre med vand , til de ikke kunne se ud af øjnene . 
Eller et par fyre kunne hoppe over hinandens skuldre og plaske ned i vandet igen efter denne kuldbøtte , så vandet stod op om dem i store sprøjt . 
Der var kun få virkelig smukt skabte imellem dem . En legemsform som på  » den døende fægter «  eller andre kunstværker findes sjældent i naturen . 
Fine i huden vare de heller ikke . Fødderne vare smudsige , dårligt passede , på nogle af dem ligesom udtrådte ved hælen , hvor fodranden stak ud til siderne . Men sunde og kraftige vare folkene i al deres mangel på elegance . 
— manden er efter nogles mening en smukkere menneskeskabning end kvinden . Der er noget unaturligt , uskønt i kvindens overdrevent smalle midje , der minder om insekter , i hendes uformelig store hofteparti , i benene , der søge støtte mod hinanden , og noget dyrisk ved hendes to fremtrædende bryster . Hun er derhos for afrundet , for blød . Kvinder er smukkest på billeder . I mandsskikkelsen er der fastere hold , mere samling på legemsdelene , en muskulatur , der kan være smuk , når den er harmonisk udviklet . 
— der var nogle enkelte studerte folk imellem , 

med korte , spidse skæg om hagen . De toge sig underlige ud , når de vare afklædte . Der er noget latterligt ved en nøgen mand med fuldskæg . Det er , som om skægget var et klædningsstykke , han havde glemt at afføre sig , og der bliver noget stort og uformeligt ved hovedet , som ikke rigtig kan rime sig med det øvrige . En nøgen mand med høj hat på ville næsten se bedre ud . 
Hele denne vrimmel af nøgne mennesker i vandet lignede de billeder , man har af syndfloden . De hvide kroppe stak underligt af mod de solbrændte halse og ansigter . 
Efterhånden begyndte de at fryse stærkere . De skottede op til den underofficer , der havde kommandoen , om han ikke snart ville give det forønskede signal . Jo , nu kom det : 
» Et ! 
Hovedet under vandet — og op ! « 
Henimod bassinets trapper ravede hele menneskemængden og skyndte sig op til bænkene . 
Henne i det dybe bassin blev en del soldater holdte i sele . Fra selen gik et reb op til en Stang , der blev holdt ud over vandet , så at de svømmende blev hævede helt op i vandskorpen , hvor de på kommando måtte udføre de reglementerede svømme-bevægelser . En og anden forsøgte at svømme uden Stangens hjælp ; men da han endnu ikke forstod at bruge de rigtige svømmetag , blev det hele som oftest kun til en ynkelig roden omkring i vandet , med hovedet snart under og snart over vandfladen , til 

sidst en fortvivlet plasken for at nå broen . Den uheldige svømmer afgav i et sådant øjeblik et billede på menneskelivet og dets kampe . 
Undertiden blev læreren ked af det , når eleven var alt for tungnem , og så blev det en pludselig dukkert ved hjælp af stangen , der trykkede eleven dybt ned under vandet ; spruttende og spyttende kom han op igen og skar nogle grimacer , som om han havde forslugt sig på noget meget bittert eller salt — hvad han vel også havde . 
Iblandt underofficererne , som stod på den lave flådebro og holdt mandskabet i sele , befandt sig også unge Hansen . Han var for ikke ret længe siden bleven udnævnt til sergent ; og da han var kommen meget tidlig ind i militærtjenesten , idet han allerede fra det fjortende år havde været på hærens elevskole , så var han kun lidt over nitten år gammel . 
Hansen var høj , men af den Art høje mennesker , som ikke synes at have legemlig fasthed nok til at være sig deres højde bevidst . Sligt kan ligge i ansigtsudtrykket , i holdningen ; man får i alt fald overfor sådanne mennesker den forestilling , at deres højde er noget , de har lånt , ja man kan ligefrem gå og være bange for , at man ved næste blik på dem skal finde dem meget mindre end for . 
— hvad her skal blive fortalt om Hansen er fra begyndelsen til enden en ganske simpel og ubetydelig historie , eller rettere nogle små , spredte træk fra en ung sergents liv for en del år siden , 

navnlig en række løst sammenknyttede episoder fra hans første og vanskelige år som underofficer , nogle flygtige småbilleder fra den lille , for sig selv afsluttede verden , der udgjorde unge Hansens liv — den lille , begrænsede verden , der fulgte sit eget kredsløb og sine egne love , medens den bevægede sig udenom og i en stedse nøje afmålt afstand fra større og indflydelsesrigere kloder . 
— Hansen var lyshåret og havde et skægløst lille ansigt med smukke , noget udtryksløse blå øjne . 
For øjeblikket havde han kastet frakke og fodbeklædning , da han under øvelsen blev stærkt overstænket ; han havde sat sig ned på hug for bedre at få magt over stangen , hvori han holdt den svømmende soldat , og han sad således med sine smukke , små , hvide fødder helt ude ved randen af broen og indeksercerede svømmetagene med sin elev . 
Når svømmelærerne passerede hverandre på broen , idet deres elever bevægede sig i vandet , måtte de træde over eller krybe under hinandens snore og stænger for ikke at få disse indfiltrede i hinanden . 
Solen var brudt frem for alvor og sendte sine stråler ned over den larmende mængde på broerne . Nye hold elever krøb gysende i det samme sæt våde seler , som de forrige havde brugt , og plumpede i vandet i krumme og ikke netop skønne stillinger . 
Helt oppe ved vipperne sprang de fuldt udlærte svømmere i vandet fra vippens hele højde . Her 

var det interessanteste syn på hele badeanstalten . Nogle af svømmerne sprang godt ud og kom smukt og med strakt legeme ned på hovedet , vare borte i nogle sekunder og dukkede så op igen over vandfladen med disse lange , seje bevægelser , som er den rutinerede svømmers kendemærke . Andre derimod vare ikke så dristige . Den store dybde fra vippen skræmmede dem , og de vare øjensynlig ikke vante til at springe ud på hovedet . Omsider toge de mest behjertede mod til sig og sprang — og faldt på maven med et forfærdeligt plask , så vandet sprøjtede højt op over flådebroen og over svømmelæreren , der stod med en lang Stang i hånden og dirigerede springene og nu skyndte sig til side med et ærgerligt udråb . 
Til allersidst var der en enkelt , forsagt fyr , som ikke turde driste sig til det afgørende hop . Over en halv snes gange havde han løbet ud på enden af vippen , undertiden med en særdeles kraftig start ; men ved den yderste ende blev han stående som lamslået , vaklede , søgte balancen , fandt fodfæste og kastede et langt , betænksomt blik ned i vandet . Svømmelæreren havde forsøgt mangehånde opmuntringer ; inde under halvtaget stod kammeraterne i lange rækker og lo af den ulykkelige ; han følte selv hele sin fornedrelse — men hans øjne tiggede uafbrudt om at blive fri for springet — han lagde hovedet på siden med bønlige miner — til sidst måtte læreren lade ham gå til side og krybe ud i vandet fra trappen . 
En sergent . 2 

men mangen gang er sådan en Karl den aller-raskeste i munden , når han igen kommer på tort land . Det er en gammel , kendt historie . 
Da øvelsen var forbi , fik unge Hansen tilladelse hos den inspektionshavende officer til at træde af ; i dag var det hans tur at blive fri så tidlig . Han ville selv gå en gang i vandet med det samme . 
Soldaterne ordnede sig i geledder foran bænkene og gik i land , hvorpå de marcherede hjem til kasernerne . I kastellet stod en mængde barnepiger og kastede forelskede blikke til alle de mange geledder af våde hoveder . 
Badeanstalten fyldtes derpå med civile personer . 
En flok hel- eller halvvoksne unge mandfolk øvede sig i udspring på forskellige måder . Alle skulle de naturligvis op på den høje vippe , ærgærrighedens højeste tinde . Når en af dem sprang , stod der tre-fire andre og gav dessiner : han kom ikke rigtig  » strakt «  ned , han gik  » bagover «  og kom mere ned på ryggen end på hovedet , eller han  » bøjede benene «  , når han var lige i vandskorpen , eller holdt ikke benene samlede . 
Der var en , som eksellerede i at stå på hænderne lige ved vippens kant og så slippe med et lille skub fremad — så at han faldt ned i den sædvanlige efterstræbte stilling . En anden gjorde i baglænds saltomortaler fra den lave bro . En yndet sport bestod i at stå ret op og ned og så , stiv som en pind , at lade sig  » falde «  ud , så at man fik det behørige civiliserede nedfald med hovedet ned 

og benene op . Dette kunne oven i købet ske både forlæns og baglæns . 
Kongen for dem alle var en høj , sværlemmet gut , der så ud til at være toldbodarbejder eller lignende . Når han stillede sig op til udspring , var det med en suveræns selvfølelse ; han vidste , at han blev fulgt med den yderste grad af beundring . Især var der en hoben drenge , som tiljublede ham deres bifald efter hvert vellykket point i springene . Men han var også ubestridelig den bedste . Først satte han af bagud med et voldsomt stød mod opstanderne ved vippen for at få fart fremefter ; så tog han et særdeles kraftigt opspring på vippens fritliggende , hævede sig højt i vejret i springet , i begyndelsen liggende omtrent vandret ; med en blød bøjning i hoftepartiet forandrede han derpå retning og skød så , lodret og langsomt , ned i vandet , kløvende dette med de fremstrakte hænder og med benene samlede og strakte så fuldendt smukt som nogen balletdansers  ; og benene vare næppe forsvundne under vandet , førend hovedet viste sig igen lidt længere fremme — ligesom om det havde været en stor , smidig og kraftig søløve , der var sprunget ud fra sit leje på en klippe ved kysten . 
Den slags ubemidlede sport har intet organ , som refererer de glimrende resultater for en beundrende læsekreds . Den er ellers nok så god som det , avispublikummet nu til dags kender indtil over-mættelse . 
Der hørte en hel del andre kunster til foruden 

udspringet , førend en svømmer havde erhvervet sig den rette anseelse blandt badeanstaltens tilskuerkreds . Sådan noget som at komme op med benene eller andre legemsdele først , når man var sprunget ud , og så ligge og drive nogle sekunder , med disse dele synlige og hovedet og det øvrige under vand , tog almindelig applaus . Der var kort sagt alle mulige og umulige bevægelser og påfund . 
Imellem de badende var der en ganske ung knægt på 17 — 18 år ; han var en af de vildeste til at springe og gjorde indtryk af at være beruset . Da vippen var prøvet en halv snes gange , var den ham ikke længere nok . Han ville højere op , op på taget ; og det lykkedes ham virkelig , kravlende og krybende , at nå derop . Fra taget skulle der imidlertid springes godt fremad , for ikke at tørne mod den lavest liggende flåde ; en af hans kammerater stillede sig i det yderste øjeblik under ham for at afværge den ulykke , som således kunne ske ; men den berusede flyttede sig leende nogle alen til siden , gled på det skrå tag og faldt ud over tag-randen ned på den lave bros kant , lige ved vandet ; han søgte at parere stødet ved at gribe for sig med hænderne ; men ved tyngden og hurtigheden brækkede begge hans arme , og han gled bevidstløs ud i vandet . 
Han sank ikke straks tilbunds , men lå og vippede op og ned i vandfladen . Hans blege , fordrejede ansigt viste sig engang imellem , med det lange , 

våde hår hængende ned over panden . De andre badende løb frem og tilbage på broen og råbte ; men ingen dristede sig til at gå ud og skaffe ham i land . Der var ingen , som havde mod til at gå lige løs på ham . En druknende kan have krampe , og får man ikke rigtig fat på ham lige straks , så kan han klamre sig fast med overnaturlige kræfter til den , der vil redde ham , og hindre denne i svømme-bevægelserne , så de begge gå tilbunds . Det vidste de alle godt , og derfor lå de blot og råbte i munden på hverandre og søgte at få fat i den tilskadekomne ; men forlade broen turde ingen af dem ; og imidlertid drev han længere og længere ud . 
Unge Hansen havde i stilhed ligget og muntret sig i det ene hjørne af bassinet . Han var en udmærket svømmer og kunne også gøre et fortrinlig smukt udspring , hvilket han havde lært til gavns på elevskolen . Men der var ingen andre underofficerer på badeanstalten , så han havde intet selskab at foretage disse øvelser i . Ved støjen havde han nærmet sig ulykkesstedet og lå stille i vandet og ventede på , at en af de nærmeststående skulle springe ud efter den forulykkede . Men det trak som sagt længe ud . 
Hansen gav sig ikke tid til at tænke over faren ; han kendte sin dygtighed også i den såkaldte  » Bjærgning «  og  » Dykkesvømning «  , og så var han sund og stærk , hærdet , kun nitten år gammel og vant til at gå lige på . Her var jo desuden 

netop en sådan gunstig lejlighed , han som den øvede svømmer ofte havde ønsket sig . Nogle svømmetag bragte ham hen til stedet , hvor det unge menneske var sunket ; der skød han vandet fra sig med et tryk af hænderne opad , så at han vendte hovedet nedefter , og lod sig synke tilbunds . 
Hans øjne stirrede gennem det klare , lysegrønne vand efter det menneskelige legeme , han ville redde ; men her , helt nede ved bassinets bund , var vandets gennemsigtighed netop så stor , at han kun kunne se nogle få alen frem for sig . Ilfærdigt roede han sig fremad med hænderne ; han rørte ved bunden og havde en ubehagelig fornemmelse af , at tang og planter skrabede hans legeme . Hernede var også så koldt , i modsætning til overfladens varmere strømninger . Han frøs . Han kunne mærke , hvorledes brystet arbejdede hæftigere for hvert sekund , han forlængede sit ophold under vandet ; en dump susen af alle de forskellige lyde , som nåde ham gennem vandet , ramte hans øren . Hans øjne vare nær ved at træde ud af deres hulinger . Med vanvittig hast alkede han rundt og rundt og spejdede gennem vandet . Han kunne nu føle , hvorledes hjerteslaget sugede brystet ud og ind i hæftige stød , ligesom i krampetrækninger ; det var ligesom en heftig hulken ; og samtidig så han bobler med den forbrugte og fordærvede luft undslippe hans mund og næse og stige op igennem det flaskegrønne vand , medens vandet trådte længere og længere 

ind i mund , næse og øren på ham . Om et øjeblik ville han blive nødt til at gå op igen for at trække luft . 
Da — endelig — så han den sunkne ligge sammenrullet med ryggen opad inde i en bunke mørkt tang ; menneskelegemets lyse farve var hel dunkel og grøn her i den store dybde . Hansen greb ham bagfra om livet og gjorde et stød med benene mod bunden ; endnu et par bevægelser i vandet , og de vare begge oppe ; det var , som om et nyt liv blev givet Hansen i det øjeblik , han atter sansede luften . Inde ved trappen var der hænder nok , som tog imod hans byrde . 
Nu blev der en fornyet råben og larmen mellem de civile personer om , hvem det egentlig var , der havde reddet den druknende . Den ene havde været lige ved ham fra begyndelsen , og den anden havde haft fat i ham i det moment , da han kom op i vandskorpen for sidste gang ; en tredje påstod endog at have haft fat i ham hele tiden og forhindret ham i at gå tilbunds . De havde alle været med til at redde ham . En af dem , der var lige så fuld som den tilskadekomne , løb endog over til badeanstaltens ejer og fik en dusør for at have reddet sin kammerat . Politiet og en læge blev hentet . Hansen var straks gået hjem . 
Tildragelsen er denne gang aldeles sandfærdig . 
Men Hansen havde blot reddet menneskets liv . Han var af en tilbageholden natur , og han forstod ikke at skaffe sin dåd den belønning , som den for 

tjente . Hans ægte , i dette tilfælde noget overdrevne , beskedenhed forbød ham selv at omtale begivenheden . Derfor gik det ham også , ligesom det gik Ole Pihl : 
» Han fortjente medaljen — men se om han fik den ! « 

i . 
En lørdag aften , da Hansen var helt fri for tjeneste , gik han hen på en af stadens andre kaserner — en gammel bygning , der nu er nedrevet — for at træffe en jævnaldrende kollega . 
Hansens forældre boede i en af provinserne . 
Vi kunne i dette afsnit følge den unge , uerfarne underofficer på en sådan friaften og se , under hvilke tilfældige småtræf den eksempelvis kunne forløbe for ham . 
Da han kom op på sergentværelset , lå sergent bang og sov . Hansen trådte hen til det åbne vindue og kastede et blik ned i gården . 
Indenfor kaserneporten slentrede skildvagten frem og tilbage på sin vagt med en lille , ånde-agtig fløjten for at få den dræbende tid til at gå . Med hænderne på ryggen stirrede han i livslede på et opslag på muren , han havde set de hundrede gange for . Han gyngede frem og tilbage på de skrævende ben , mistede balancen og kom derved i gang igen , frem og tilbage , frem og tilbage . Så drejede han skilderhuset en omgang helt rundt for at høre det knage i opstanderen . 
Kasernens grå mure hævede sig i vejret uden afbrydelse , højt , højt op ; ovenover så man kun et lille stykke blå himmel , og deroppe kredsede en 

flok duer rundt ; de hørte til i en af naboejendommene , fra hvis dueslag på taget deres ejer dirigerede bevægelserne . 
Ud af kasernevinduerne hang mandskabets tøj til tørre , hist og her en vasket brødpose eller en frakke med opsmøgede , våde ærmefoer . Bønderkarlenes lange , tykke uldstrømper , med et stort navn syet i hvert skaft , hang på stormkrogene . Og ved vaskebordene henne ved gårdposten stod der underkorporaler og menige og vaskede deres hvide tøj med en stiv børste , så vandet sprøjtede ud til begge sider i en fin støvregn . En kat luskede sin fede krop afsted , bagom vaskebordene . 
En tummel af vogne udenfor og den evindelige summen af mange ubestemmelige lyde røbede den store stads liv . Og med denne susen og rumlen blandede sig nogle monotone lyde , der trængte ud fra kasernens åbentstående vinduer , mandskabets uharmoniske fløjten og pudseproppernes piben mod lædertøjet . Fra en af stuerne lød en harmonikas snøvlende musik , idet den på sædvanlig vis gengav nogle populære melodier , hvori den udelod alle de halve toner . Slæbende skridt af soldaternes Dans akkompagnerede harmonikaen . 
En harmonika kan være til fryd for mange , når den bliver nogenlunde godt trakteret . Den kan også være en straf for mange , når den bliver nogenlunde slet trakteret . For et musikalsk menneske kan det være en ulidelig pine at høre på den , enten den så bliver godt eller slet trakteret . Man kan 

finde sig i dens musik en dag , ti dage . Men den ellevte dags aften lister man sig sagte over til dens ejermand med en bindøkse eller et rugbrød for bagfra at bringe ham til tavshed . 
Fra vinduet i den høje etage kunne man se ligesom i fugleperspektiv , hvorledes enkelte menige gik over gården med pakker med madvarer , som de havde hentet i byen , eller hvordan de slentrede langsomt omkring dernede med hænderne i lommen , med drejelstøjet hængende løst og opknappet og med udtrådte gymnastiksko på fødderne . Underofficerer med lange piber i munden og med sirlige morgensko spankulerede nu og da over gården . 
På gangene mødte der enhver fremmed næse den ubeskrivelige lugt , der er en blanding af kommisbrødslugt , lugten af marketenderkaffe og af menneskesved , og som er karakteristisk for kaserner . Beboerne kunne i almindelighed ikke selv mærke den , så stor er vanens magt . 
Lyden af mandskabets slæbende skridt udenfor på gangene trængte ind på stuen , hvor Hansen stod . Fra en nærliggende samlingsstue hørte man soldaternes falske stemmer vræle en bondesang :  » I alle de riger og lande — «  . Så hørte man en flok komme buldrende op ad trapperne under højrøstet tale og latter . Døre blev smældede op og i med stort rabalder , så at det lød ned ad de lange gange som små kanonskud . Inde fra et værelse tæt ved hørtes høje røster ; derinde blev dei- spillet kort , og døren var et øjeblik kommen til at stå åben . 

Hansen vendte sig bort fra vinduet og så sig om i sergentkvarteret . Det lille rum frembød ikke det mest tiltalende skue ; det syntes kun at være et slags simpelt aftrædelsesværelse for bang , inden han om eftermiddagen skyndte sig i byen til sine forældres hjem . Selve kamrets små dimensioner her i denne gamle kasernebygning gjorde det endnu mere frastødende end den uorden , der herskede her ligesom de fleste steder , hvor der savnes en kvindelig , ordnende hånd . 
Loftet var stærkt tilrøget og havde huller efter mange  » Generationers «  hængelampekroge . Døren var , som man ofte ser det i gamle huse , samlet af lodrette brædder og havde ingen fyldinger . Gulvet var mørkegråt , næsten sort ; hist og her hang tapeterne i laser på væggene ; thi vel blev der jævnlig foretaget reparationer over hele den gamle bygning , men de forslog intet her , hvor så mange unge mennesker pakkedes sammen i så små rum , at de stødte imod ved enhver bevægelse . Dørtrinet var hulslidt , og for de små vinduer , af hvis ruder hist og her en var bleven grøn eller regnbuefarvet af ælde , hang der små , røde Gardiner , beboerens egen udstyrsluksus  ; de lignede fattigvæsens-Gardiner . Hist og her vare nogle træsnit slåede op på væggen med som . 
Det normerede møblement var hverken af nøddetræ eller mahognitræ . Nej : sparketræs møbler , sorte , hvor sparkene havde ramt , og gule , hvor i sin tid 

maleren havde ramt . Kanterne bar derhos tydelige spor af ihærdige øvelser i rytterhugning . 
Støv var det mest fremtrædende element i lukafet . Der lå støv alle vegne , på hver en tomme , hver en plet . Under hvert møbel lå tykt støv , så langhåret , at man kunne væve tæpper deraf , og så tæt og jævnt , at en sælhund måtte have krøbet i skammekrogen , hvis dens skind skulle have været sammenlignet dermed . 
Der blev fejet hver dag med en gadekost . De stive borster skruppede et par gange over gulvet , førte af kammervagtens behændige næver ; noget af støvet hvirvledes i vejret og lagde sig på . de to-tre skilderirammer , resten blev liggende på gulvet i strimer . Var der ingen borster på kosten , så fejede han med skaftet . Der blev aldrig støvet af . 
På bordet stod der en lille bombe med et billigt stearinlys i . Desuden var en sand syndflod af forskellige sager henslængte på bordet for nemheds skyld . Der var : tre tomme blækhuse , en redekam , et snapseglas uden fod , en pudsegaffel , fem blade af en gammel sangbog , en skåret flaske , en zither med to strænge ; endvidere det meste af et blødkogt ægs indhold , en håndfuld tobak , tre halve stykker smørrebrød samt et stykke uindsvøbt blank-sværte , alt på samme papir . Der var også en gammel lotteriæske , aflagret med en mængde æggeskaller , og lidt sennop i et kræmmerhus . Over det ene hjørne af bordet var slængt et par støvede benklæder , og der ovenpå var stillet en støvle med en 

ny sål under . Den ene ende af en buksesele hang fast i skrivetøjet , som syntes at have tjent til Skive for et salongeværs hagl ; i selens anden , nedhængende ende hang en gaffel . En hattenål , en kvindes hattenål havde også fundet vej til bordet . 
I madskabet så det endnu værre ud . En ilde lugt trængte ud derfra ; skabet var nemlig som sædvanlig belemret med levninger af flere periodiske indkøb hos høkeren . Stuens beboer plejede aldrig at skaffe de gamle sager bort , førend der slet ikke var mere plads til noget nyt ; ellers lagde han blot de nye leveringer lige ovenpå . Navnlig fandtes der et større antal smørpapirer med ringe indhold . 
Ved siden af det lille , levrede vaskebord stod en træspand , der lugtede i højeste grad fælt . Alt slags spildevand blev kastet i spanden og stod så undertiden der i flere dage , inden den blev udskyllet . Efter styrken af lugten kunne man meteorologisk beregne , hvor mange dage der var gået , siden spanden sidst blev tømt . 
Hvis hensigten endnu ikke er nået , og omme medfølende hjerter bragte til , efter dette lille indblik i sergent Bangs huslige forhold , at ynke den lille , ubehjælpsomme gris en smule , så er det ikke godt at vide , hvorledes navnlig damernes hjerter er skabte . Men måske er det herved gjort forståeligt , hvorfor ikke enhver ung , løs og ledig medborger altid holder af at sidde hjemme hos sig selv og kukkelure . Fremdeles , hvorfor uorden , gamle brøst og anden skadelig kutyme , ja selv smitte her under de 

omtalte forhold , der ofte ikke viste mindste spor af hensyntagen til hygiejnens simpleste fordringer , kunne gå videre i arv til en stues indflyttere ligesom fædrenes synder . 
Hvilke tanker skulle vel modnes hei- i denne luft ? Hvilke anskuelser ville vel udvikle sig her , hvor loft og vægge ligesom lå på hjernen , og hvor udsigten fia vinduet var en høj , grå bagmur — en mur , der stod så længe for øjet , til der til sidst rejste sig en grå mur i beskuerens egne tanker ? 
Den beskedne Hansen blev dog ikke melankolsk ved at se al denne triste uorden . Han var allerede temmelig fortroligmed slige syn . I hans øjne lå der oveni købet en vis hygge over den lille stue ; han havde ligesom en følelse af at være kommen ind til noget selvejerligt , der var bedre end de umalede fyrretræes borde og de kalkede vægge på mandskabsstuerne , som i fem lange år havde været hans tilholdssteder . Hyggeligheden i en lejlighed kommer jo , på en måde set , heller ikke altid til stede ved at fjerne snavs og uorden , men lige så ofte ved at vænne sig til disse to plager . Hyggeligheden beror som så meget andet på et personligt skøn . Velværet i denne verden frembringes heller ikke ved , at man just vælger sig en eksistens mellem de lutter gode sider af tilværelsen , men ved at slå sig til tåls med de uundgåelig slette . 
Der gaves jo også en hel del noble mennesker mellem underofficererne , som kæmpede hæderligt i deres indskrænkede bum imod urenligheden . Med 

et uforholdsmæssigt stort arbejde lykkedes det dem at holde rent , pynteligt , ja endog slikket i deres asyler — alt efter bedste evne . 
Henne i vindueskarmen havde bang trukket streger efter skyggen af vinduesposten for ved hjælp af solen at kunne se , hvad klokken var . En fang-snor havde han brugt til gardinsnore ; knapperne havde han skruet af chakoten og brugte dem til manchetknapper , og henne i vinduet stod to omvendte chakoter , den ene fyldt med jord og anvendt som urtepotte , den anden fungerende som tobaksdåse . Den metalbeslåede hagerem på chakoten havde han endog engang i et glad øjeblik anvendt som hundehalsbånd for sin oversergents hund ,  » så at hunden nær var bleven straffet for blanding af civil og militær påklædning «  , som oversergenten selv vittigt bemærkede . 
Hansen havde allerede gentagne gange pirret ved sin kollega , der endnu lå på sengen , hvor han havde taget sig et nyttigt stykke arbejde for : han sov en rus ud . Bang havde ikke sagt ret meget den eftermiddag , siden han kom hjem . Han havde i det hele taget kun gjort de allernødvendigste vendinger . Hansen havde straks ved sin indtrædelse fundet , at der var et og andet ved hans tilstand at bemærke . For det første trak han vejret som en blæsebælg , der er gået i bagtås , ligesom de forskellige møbler , han havde passeret på sin lige vej mellem døren og sengen , alle havde fået en drejning i en bestemt retning ; selv bordet havde fået et lille 

skub , der pegede hen imod sengen . Kappen var fulgt efter ham og havde nu med besvær klamret sig fast til sengens fodende , hvor den kun ventede på en bevægelse af den sovende for at falde ned . Sablen var nået lidt længere op ; den holdt balancen over sengeenden og pegede med dupskoen triumferende i vejret , omtrent som når en gymnastiker tager balance på voltigerhestens bomme og stikker sin dupsko opefter . 
Huen og handskerne havde derimod deres på det tørre ; de lå i al magelighed imellem den sovende og væggen og morede sig jævnt over kappen , som med yderste anstrengelse hagede sig fast til jærnsengens tynde gitterværk . 
Den sovende havde ikke givet sig tid til at lukke et vindue , som stod åbent lige over hovedet på ham , eller til at trække gardinerne sammen for solen , som nu med en jævnt aftagende kraft havde opvarmet hans pandeskal . Sveden perlede på det sidstnævnte stykke bohave og vidnede om det besvær , som det nyttige arbejde forvoldte ham . Hans ene hånd lå endnu der , hvor den sidst var bleven anvendt : på sengens ene side , hvor den under entringens besværligheder havde udøvet et hjælpetryk , havde den endnu et fast tag for de kommende duv-ningers skyld . Selv sov han over hele kroppen ; og i al den tid , hvor Hansen gik og fredede om hans ydre bestanddele , så han ikke en eneste gang op fra sit arbejde . Der havde været mange spektakelmagere og søgt at vække ham op af hans drømme ; en 

militær spillemand havde endog følt sig forpligtet til at blæse på horn lige ind i ørerne på ham . Men hans uforstyrrelige ro havde været dem alle en for stærk bølgebryder . 
Hansen kom i tanker om , at bang tidligere havde talt om et afskedsgilde , der skulle finde sted — hvor vidste Hansen ikke rigtigt . Men det var vel nok det , bang nu havde overstået . Det var første gang , Hansen havde set sin kammerat være så forkommen . Det unge menneske havde måttet følge trop med nogle ældre , som vaie bedre vant til turen . 
Stakkels lille forurettede kammerat ! Din begyndende fornedrelse har allerede haft sine interesserede tilskuere . 
Nede fra gården lød nu barnelatter . Ti til femten underofficersbørn og fremmede børn , der vare slupne ind i gården , løb her og legede . En lille , godmodig og fornuftig dreng , med et stort , blegt ansigt og brune øjne , førte an . De legede naturligvis soldat . Hvad andet ? De , hvis fædre vare underofficerer , havde hver dag i deres levetid set soldaterne stille til parade og marchere ud og ind af gården ; børnene kendte oven i købet en hel del kommandoord , som , udskregne med deres spinkle barnerøster , fyldte gården med små hvin . I gåsegang marcherede de rundt , allerforrest en stor dreng med en legetøjsfane , den næste med et lille legetøjsgevær , som de alle skiftedes til at bære ; de øvrige hjalp sig , som de kunne , og vare bevæbnede 

med grene , kosteskafter og andre våben af forældet model . Allerbagest stolprede en lille , sød , tykhovedet knægt med lyse krøller . De stumpede ben kunne ikke tage så lange skridt , som de andre børns ; men gravitetisk og med megen alvor fulgte han med alligevel . 
Henne på en bænk sad der en stor , sejstenårs dreng med en rundpullet hat på hovedet . Han gjorde sig umage for at tale med så grov en stemme som muligt , og røg sin lille , korte pibe . Det var ikke så længe siden , at han selv havde forladt børnenes skare ; men nu generede han sig for at deltage i deres leg , skønt han dog gerne ville have været med endnu . 
Da børnenes eksercits var forbi , legedes der skjul med listige bevægelser , og så måtte den uopslidelige legen-tagfat holde for . Små piger med ganske korte kjoler , der stumpede op ovenfor knæerne , bevægede sig i vildeste fart efter hinanden rundt mellem bænke , døråbninger og soldaterben . Selv at enkelte officerer passerede gården , skræmmede dem ikke ; de legede lystigt videre rundt om officeren , som lo og søgte at genne dem bort . 
Der var især fem søskende iblandt dem , som man måtte lægge mærke til . Den ene af dem var en pige . Hvidt hår , røde ansigter , fugtige næser og forrevne klæder vare deres kendemærke . Forløbne , men sunde , ville og lystige deltoge de i legen og smækkede benene højt op om sig , når de løb . 
En af de andre drenge , en lang , kujonagtig 

skikkelse med tynde skrinkelben i korte benklæder , der slap op ovenfor halvstøvlerne , så at benene lignede en Stang griffel i et pennalhus , der ikke rigtig kunne lukkes , var med sin listende gang altid den sidste i legen , endskønt han var en af de største i flokken . Når han kunne komme afsted med at knibe et af de mindre børn , gjorde han det og skævede op til vinduerne , om nogen så ham . En dreng havde lært ham at slå en kuldbøtte rundt om et lavt gelænder . Stolt af sin bedrift råbte skrinkelbenet op til sin moder , at hun skulle komme hen til vinduet og se hans mod . 
En lille , forkælet og ondskabsfuld dreng , med en stor stråhat siddende bag i nakken og med halv-fjollede manerer , drev sine kunster for sig selv . Han kravlede baglæns op ad en stige , der stod lænet op ad muren . Da dette ikke morede ham længere , krøb han op på en murgesims og kastede sten ind på hestene i stalden . Der var trætremmer for vinduerne ; undertiden mislykkedes det for ham , idet stenen slog mod tremmerne og faldt ned igen . Tilsidt kastede han en sten igennem en ituslået rude ind i et lokale et andet sted i kasernegården . Så tog han flugten med en ond samvittighed , inden nogen havde set ham . 
En anden lille forkælet skabning , en seksårs pige , sad og surmulede for sig selv og blev henne fra sin bænk ved med at forsikre , at hun ikke ville lege med . Da ingen tog notits af hendes råb , gik hun hen til de øvrige børn og blev ved at sige , 

at hun virkelig ikke ville lege med . Den godmodige dreng , der allerede var lidt af en menneskekender , nødte hende dog til at tage del i legen . Men to minutter efter følte hun sig straks forurettet ; nu ville hun ikke være med igen , såfremt man ikke rettede sig efter hende . De andre føjede hende en stund ; så var det atter galt med hende . Til sidst løb hun grædende ind til sin moder , under høje hyl , for at søge trøst der . 
Men med al sin opfindsomhed lykkedes det dog ikke den lille anfører at holde den livlige leg i gang . Omsider satte alle børnene sig på hug langs med en mur og legede  » Skole «  . 
Den voksne dreng havde tildannet sig et par trommestikker af nogle pinde . Ved hjælp heraf imiterede han nogle trommemarcher på bænken , hvilken beskæftigelse han efterhånden gik mere og mere op i . Med glødende ansigt lyttede han til pindenes lyd mod træbænken . Visse drenge have en stor forkærlighed for trommens monotone rytmer . En tromme tiltrækker dem ligesom ved magnetisme . De ofre gerne deres middagsmad , hvis de kunne få lov at sidde og slå på en tromme , vende siden af hovedet til og høre efter . 
Hansen vendte sig bort fra vinduet . Bang sov endnu . Så gik han ud af døren og søgte at klemme den i efter sig . Men der hang sædvanligvis et klædningsstykke på en knage tæt ved døren , fortrinsvis en kappe , så at Hansen måtte stå udenfor og ved mange snedige srnå puf søge at få 

dette til at dingle til side , medens han hastig smækkede døren i . 
Udenfor det værelse , hvor der blev spillet kort , stod han lidt stille ved et åbent gangvindue . Døren til stuen stod på klem . Indefra hørte man trumfen i bordet og spillernes bemærkninger under kortpartiet . Det lød alt andet end kønt . Spillet var lige begyndt : 
» Pas ! « 
» Pas . « 
» Her er en  » Grang «  ! « 
» Pas . « 
» Spyt lige i hullet . «  ( dyriske lyde udstødes uden nogen egentlig hensigt , bare som en slags underholdning . ) 
» Selv hjemme ! « 
» En til baglåret ! Satan tiøre i den Bonde ! « 
» Det var dog fanden til væltepeter derovre . « 
( gaben . Kort smældes i bordet . ) 
» Den kan jeg sidde ned og stikke ! Her er vel nogle gode lapper , skulle jeg mene ! « 
» Svenden har vel også fået sine kort med denne gang . «  — ( sagte solo-fløjten :  » Og drengen , som du gav mig — «  ) . 
» 4 ! 5 ! 6 ! Uf , din brølabe ! « 
» Nu har jeg snart mine pudseklude i orden . «   » Hold kæft , gedebuk ! — der er et bistik ! «  ( lang tavshed . ) 
» Sikke nu no’et ! Jeg fortryder , at jeg ikke spillede solo nolo før . « 

( opgør ) . 
» Vi må jo dog kunne få fem hver ! « 
» 20 — 36 — 48 — og 6 — det er 4 ind i 54 — det er 11 — sludder , det er 13 l/a . Is’/z — det bliver 40 . « 
» Forfra igen . « 
» Jeg spiller først , hvad gamle ? « 
» Skidt i vællingen . « 
» Spillede du spar ud ? « 
—  » Ja — næ — jo — — jeg havde spar dame . « 
» Du havde ingen hjerter ? « 
» Umuligt . Manden må have haft hjerter . Man narrer ikke gamle ræve . « 
( hidsighed . Skrålen . Opløsning . ) 
» Det er altså 47 , vi have tabt ! Åhr , gud , men det skifter jo op og ned . Det er de noloer . « 
(  » Og drengen , som du gav mig — . «  trykkende tavshed . ) 
da Hansen tilfældigvis et halvt Års tid senere kom til at høre på et lignende kortparti akkurat på samme sted , tænkte han : 
» Og nu imedens går der mangen en gammel bibliottekar i det store København og støver sine bøger af og undrer sig over , at der næsten slet ingen kommer for at låne de velsignede bøger og lære noget nyttigt ! Og mangen foredragsholder pudser måske i dette øjeblik sine briller og ser endnu engang forbavset ud over de mange tomme stole i avditoriet . « 

men i aften tænkte han kun på sin nys erhvervede frihed ovenpå de lange skoleår . 
Så gik Hansen . Ud af porten , hvor skildvagten gjorde honnør for ham , og ad ruten gennem østergade under idelige hilsener på over- og underordnede . 
Der var dog den fordel ved at garnisonere i København , at alene en tur på gaderne kunne afgive en god — og billig — underholdning . Den ting havde han af samme første kvalitet som bajersk øl , aviser og Vorherres vejr . Han følte det og tænkte på , hvorledes han nu ville have fundet sig til mode , om han havde været henvist til en kedelig provinsbys uddøde gader , en provinsby med sin snæverhed , sin tørverög og sin alt dominerende jærnbane-station , hvis toghyl truede med at sluge hele byen . 
I Vimmelskaftet mødte han fire matroser fra marinen . De tre gjorde tvungent honnør , idet de gik ham forbi ; den fjerde klaskede sig i nakken . 
Lidt efter genkendte han en yngre , civilklædt sergent med fladt , pomadiseret hår redt ned i panden . Sergenten var kommen i følge med nogle elegant klædte herrer , der lo og konverserede højt hen ad gaden . Hansen ville hilse ; men hans kollega vendte hurtigt hovedet bort ; han skammede sig for sine noble følgesvende over kammeratskabet med den simple , uniformerede underofficer . 
Udenfor tivoli traf Hansen pilt , en klassekammerat fra elevskolen og underofficer i artilleriet . 
» Jeg er sgu ærgerlig over det «  , sagde pilt , efter at de første hilsener vare udvekslede ,  » at de fik mig 

til at købe de fem bajere i tivoli . Det er nogle forbandet dyre varer , de sælger indenfor den port . « 
Pilt havde tidligere på aftenen været sammen med fire andre sergenter af flere forskellige våben , folk , der ikke vare udgåede fra elevskolen . Underofficererne i den danske hær kunne , som bekendt , nå deres stilling som befalingsmand gennem denne skole eller fra geleddet som værnepligtige . 
» Hvor var du kommen i selskab med dem ? «  spurgte Hansen deltagende . 
» Å , de forbandede  » Kuske «  , «  blev pilt ved ,  » de kom med deres sædvanlige sludder og smiger , og så var jeg lige så tosset som altid og købte øl til dem . « 
» Disse indbildske drenge , «  sagde imedens på den anden side af gaden en af de ældre sergenter , der nylig havde taget afsked med pilt ,  » disse elever tro da om sig selv , at de er nogle allerhelvedes karle , fordi de have rendt derude og leget soldat i nogle år , medens de vare børn endnu . De regne oven i købet de år med i deres tjenestetid , skønt de dog kun have gået der og kostet landet penge uden at gøre Skillings gavn til gengæld , medens vi andre ikke have kostet staten noget synderligt og er lige gode underofficerer for det . Og så er de så dumme , at man kan trække dem om ved næsen , uden at de selv mærke det . « 
» Det ord  » Elev «  kan man da heller aldrig undgå at høre , «  sagde en anden .  » Det svirrer os om ørerne overalt og til enhver tid , og det har det gjort , lige 

siden man blev soldat . Det er til at blive ked af i længden at høre på . « 
» Pilt er jo artillerist , «  bemærkede den tredje , som var kasserer i en privat underofficers-forening .  » Og skal jeg sige jer , hvorfor tonen er sådan ved artilleriet , som den er ? Det er , fordi der er for mange elever ved det våben . « 
» Å , det er dog noget kedeligt snak alt det , både for og imod elever , «  sagde den fjerde , som var en rolig og fornuftig mand .  » Hvorfor kunne vi ikke alle , både elever og ikke-elever , række hverandre hånden som standsfæller og agte hverandre indbyrdes for de egenskaber , hver især besidder ? Det ville da være det smukkeste og klogeste , i stedet for al denne snæversynede riven-ned på hinanden . Vidste vi selv , hvor grimt det lyder , så holdt vi snart op dermed . « 
—  » Hvem var det , du hilste så stramt på ? «  spurgte pilt i dette øjeblik Hansen , da en uniformeret sømand passerede forbi dem . ( Hansen havde virkelig en udmærket smuk hilsen , der passede godt til hans utvungne , ranke holdning ) .  » Jeg synes , han lignede en Russer ; har du stiftet bekendtskab på de russiske skibe herude på reden ? Han havde jo grønne snore om ærmet , forekom det mig . « 
» Å . sikke noget snak , det var jo en underofficer af vor egen Marine . « 
» Så ! var det det ? — jamen før syntes jeg min sandten , at du også hilste først på en menig soldat , 

der så lidt gammel ud . Er det dog ikke at drive høfligheden vel vidt ? Eller tager jeg fejl  .  . ? « 
» Nej , det er ganske rigtigt ; men det var en invalid , ser du . Jeg har vanen hjemme fra provinsbyen — der have vi to gamle invalider i uniform . Min fader siger , at det er enhver ung mands pligt at hilse på invaliderne ; de have ofret mere for samfundet , end nogen rigmand har kunnet give af sine penge ; de have ofret deres eget kød og blod . Flere af dem gå i menigmands uniform og have ingen distinktioner , men det behøves heller ikke . Træbenet eller armstumpen er dekoration nok . « 
» Ja , jeg kan sgu alligevel ikke begribe , hvor du kan gå og hilse så høfligt på alle og enhver i krigsmagten , selv om du nu er så lykkelig at vide , hvad det er , deres uniform gør sig umage for at udtrykke . « 
» Jeg skal sige dig hvorfor , piltenberg . Idet jeg hilser på sådan en mand , hilser jeg også på mig selv — hvis du kan forstå , hvad jeg mener dermed . Høfligheden tager ikke noget fra mig ; men uhøfligheden ville stemple mig selv . — ja , jeg ved nok , at i hylde ikke alle den mening hjemme hos jer . I have ved feltartilleriet nogle , der tror , at man viser en Pokkers overlegenhed , når man bare er uhøflig ; det har de fleste sagt om jer , som jeg kender i hæren . I kan jo bilde jer ind , at det er frakken , i hilse på , så går det måske lettere . Jo strammere , jo mere reglementeret du gør din hilsen , des mere upersonlig og intetbetydende bliver 

denne tribut også . Den er til enhver tid et udmærket middel til at holde folk  » tre skridt fra livet «  , om man vil . Man kan med militær hilsen honorere en mand på en sådan måde , at han meget heller måtte være fri for hilsenen . Nå , men lad nu det være godt , det var ikke min mening at give nogen lektion ; det var blot ivrigheden , som løb af med mig . Hernede kender jeg en mand , som har lovet at sælge en bajer , når jeg bad ham rigtig pænt derom , «  sagde Hansen med et forsøg på at være spøgefuld og standsede udenfor en kælderbeværtning . 
En opvarter bragte øllet og satte det på et bord med et lille , træt smil . Når han ikke var nødt til det , så gad han næsten ikke smile , uden med sådan et underligt , skævt smil ; og i en halvt fortrolig tone tilføjede han nogle ord — om vejret naturligvis — , medens han med en abeagtig geskæftighed trak flaskerne op . 
» Der er serveret , de herrer — —  ! «  meldte han så . ( opvarteren har altid  » serveret «  det , han har bragt gæsterne , er det end de allerubetydeligste ting . Selv om han kun har slået en om ørerne med en våd klud , har han dog  » serveret «  . ) med et beskyttende nik til de to unge underofficerer trak han sig derpå tilbage . Opvarteren har ofte på sin løbebane selv indvundet så megen erfaring og sikkerhed , at den i mange tilfælde gør ham til herre i stedet for tjener . En opvarter kan bære kappen og håndklædet på hvilken skulder det skal være . 

pilt var til dagligdags en godmodig fyr ; han var ganske køn og fortalte godt , med en vis naiv umiddelharhed . 
» For fanden ! «  sagde han , da de vare komne til sæde ,  » jeg går sgu og ærgrer mig over de karle derinde fra tivoli endnu . At gå og øse penge ud på sådan nogle fyre ! Det var en anden sag , om det havde været gode , gamle bekendte — men sådan nogen ! Alle disse — — tjenestesøgende , der komme herind og  » tage plads «  for at gå tilhånde — kommer lige fra landet og laver deres små kolonier rundt omkring i garnisonen ! — og når de så tro , at de have fået rigtig fast fod i deres tjenestestilling , så rejse de hjem på landet en tur og hente sig en bondemutter herind fra hjemstavnen til at hjælpe dem med at dele lønningen , og så smækker de et vældigt oljetryksbillede af en bondegård og en ko op på væggen i  » Stadsestuen «  og er med på alt , og københavnere oven i købet . « 
» Nå , nå , pilt , det skal vel bare være morsomheder , for så slemt kan du vel ikke mene om dem . Der kan virkelig være nogle ganske brillante karle derimellem — « 
» Det kan godt være ; men soldater er de sågu ikke . Alle virkelige militære øvelsei er dem i grunden kun en vederstyggelighed , omend de nu engang have taget stillingen op som et mere mageligt levebrød end det , de kom fra . De hade oprigtigt alt , hvad der er rigtig soldatermæssigt ; thi de vide godt om sig selv , hvor latterlige de tage sig ud i uniform , 

medens samtidig deres næver klør efter at få fat på deres tidligere bestillinger igen . Alene at gå bag efter et rigtigt eksemplar af racen , som f . Eks . ham eifersen , en gade lang er lige så godt som en hel fortælling . Når han nylig har hilst på en anden mand i uniform , så husker han på , at han er soldat , og holder sig stiv og strunk efter bedste evne . Men så begynder f . Eks . Handskerne at genere ham ; han er slet ikke vant til den slags prydelser . Man kan se det på hans fingre — de sidder så stive i handskerne ; hænderne sidder på ham , som om han skulle dreje på rulle . Og så begynder han i tanker at trække handskerne af ; den elegante , om end lidt stive holdning slappes gradvis , og til sidst hjuler han afsted med den ene arm ud til siden , som om han bar en planke under den , eller også fægter begge arme hen foran maven på ham , ligesom på et postbud , der løber løbsk . Knæerne slappes også ; for gik han og trak knæerne tilbage for hvert skridt ; han har set gymnastiklærerne gå og tror at efterligne dem . Kasketten , for hovedbedækningen bliver aldrig til nogen felthue på hans hovede , har han skubbet langt bag i nakken . Så møder han pludselig endnu en mand , som han skal hilse , og så strammer han sig op en stakket tid igen og trækker handskerne på — man må lide noget for æren ; og således kan man se ham gennemgå alle slags sindsbevægelser hele vejen . I frastand er det umuligt at se , om det er en mand , 

der kommer ludende hjem fra strengt arbejde , eller om han virkelig er underofficer . « 
Hansen lo .  » Jeg ved nok , at der er nogle , som er slemme ved ham ; men sådan en fremstilling har jeg dog aldrig hørt for . Det er da synd at tale om ham på den manér . Men nu må du ikke sidde og ærgre dig længere over de bajere fra for . Hør , det er sandt , hvad var det med Karl Eliassen — er han ikke bleven afskediget for nylig ? Hvad var der i vejen med ham ? « 
» Nå , kallefa’er ! Jo , han forsvandt sgu med pomp ; og han var ikke den eneste af vore klassekammerater , der røg af pinden ved den lejlighed — det var forresten den historie med de fire civile mennesker , som du må have hørt om , og som de pryglede på en gang , han og onnesen . Ja , onnesen fik også Fur fra sin afdeling ved samme lejlighed . Der var nok desuden noget , der  » gnavede «  med pengesager . Han havde lånt penge af en vis mand , der havde været så mistænkelig beredvillig til at forstrække ham , så med en rigsdaler og så med halvanden , bare for at  » hjælpe «  ham ; og så , da onnesen pludselig kom i fedtefadet med den offentlige tildragelse , mødte den anden også på pletten hos rette vedkommende og gjorde opmærksom på , at onnesen stod i restance overfor ham og at betalingsfristen for længe siden var udløben . Det er det , som med et kraftudtryk betegnes ved at  » slå en mand ihjel . «  føj , for historier ! 
Ja , er det nu ikke sørgeligt i grunden ! Gamle 

kallefa’er , som var så stærk og så skikkelig og godmodig , når han ikke havde fået  » noget i hovedet «  ! Det er nogle vakre ting , man har at fortælle hinanden om gamle kendinger , når man mødes . Men — brådne kar i alle lande . « 
» Nej , så må jeg rigtignok sige , at karremann derhjemme på vor kaserne er sluppet bedre fra det , end han egentlig havde fortjent , «  sagde Hansen .  » Vi blev udnævnte til sergenter samtidig ; men han havde allerede den gang en hel del gæld . Men ikke nok med det — så blev han oven i købet fuldstændig ligegyldig og begik tjenesteforsømmelser , så at det så ud , som om han skulle komme bort fra bataillonen . Nå , men så var der Wolff — du kender ham ikke ? nej , han afgik fra elevskolen , førend vi kom derud —  ; se , han gjorde nu først karremann en mængde alvorlige forestillinger , som naturligvis ikke hjalp det mindste ; du kender nok karremann tilstrækkeligt fra skolen . Så betalte Wolff hans gæld , næsten alt sammen — det er sandt , de var vist to om det , Krøyer var også med ; men da så den akt var forbi , gik Wolff ind til karremann og lukkede døren af og gav ham en ganske umanerlig stor dragt prygl . Karremann ville først tage igen , men det hjalp ikke videre ; Wolff var ham for slem ; thi Wolff har rigtignok kun ganske almindelige kræfter , men han er overordentlig behændig . Og så lovede han karremann lige så mange prygl til , eller endnu flere , hvis han kom tilkort igen med sin lønning , eller ikke udførte sin 

tjeneste til punkt og prikke , eller på anden måde gjorde elevskolen skam . Nu er karremann igen en hel ordentlig fyr ; men alt andet end det , han fik , tror jeg heller ikke ville have hjulpet . 
Men lad os nu hellere få en af dine sædvanlige røverhistorier . Har du ikke oplevet noget i den senere tid ? « 
» Stop lidt — jo , vel har jeg det ! Jeg havde jo orlov sidste jul til Jylland . Sagerberg havde inviteret os derOver , Ove hellested og mig : kom i kun ; i kan ligge hos mig i mit borgerkvarter ; gamle kammerater må altid lange hinanden en næve . Her er sgu morsomt nok ; kom i bare ! Vi rejste , begge vi artillerister ; men jeg må desværre tilstå , at vi efter nogle få dages forløb fandt den lille garnisonsby myrderlig kedelig . Nå , så trøstede vi os naturligvis ved at gøre bekendtskaber med pigebørnene derovre ; men det var forresten slet ikke så vanskeligt endda . Nogle af dem er helt tossede efter soldaterne ; og så er vor uniform desuden noget nyt for dem i den by . Infanteristerne se de daglig ; men de kender jo ikke noget til det intelligente våben — « 
» Undskyld , at jeg afbryder , «  sagde Hansen fornærmet ,  » men hvorfor kalde i egentlig artilleriet og ingeniørerne for de  » intelligente våben «  ? Jeg har højt dette udtryk så lidt ; men jeg kan ikke forstå , hvorfor i have givet eder selv det navn . Jeg synes , at det ved den betegnelse må være det enkelte individ , det kommer an på , og ikke våbnet , han 

tilfældigvis er udskrevet til ; der er forholdsvis lige så mange  » intelligente «  mennesker ved fodfolket og rytteriet , når man skal pille dem ud . Tjenesten alene kan da ikke skabe en dum mand om til en klog mand . Og desuden lyder det jo , som om der til infanteriets felttjenestedygtighed ikke også udfordredes både begavelse og snarrådighed . Jeg kan navnlig ikke begribe , hvad feltartilleristerne føle sig så store af . Fæstningsartilleristerne lære da i alt fald lidt forskellige fag ; men feltartilleriet er jo ikke andet end infanteri tilhest — de lære jo ikke flere eller vanskeligere ting end infanteriet . « 
» Nå nå nå , Hansen , ikke fjendskab for det — — « 
» At de , gudbevares , er nogle af de raskeste og mest fikse soldater i hele hæren , kan ingen nægte ; men det skal da ikke give dem lov til at — —  » 
» Så så , Hansen , du afbrød jo helt min fortælling . Hvor var det nu , jeg slap ? — nå , hellested og jeg vare da indbudne en aften hos en pige , hvis herskab var ude . Da vi kom , var hun imidlertid selv gået nogle minutter bort , men havde bedt pigen i lejligheden nedenunder om at tage imod os ; selv var hun ude for at købe nogle flere kager og sådant noget bras , og stearinlys stod der på bordet og brændte , så vi sad nok så lunt der Ovenpå i hendes værelse og lurede dem stregen af og ventede på , at hun skulle returnere med napoleons’erne . Den fremmede pige var der også , og sad og slog øjnene ned og pillede ved kjolen , og Ove og jeg 

ventede nok så tappert . Men så kommer Herren i huset hjem , og han har hørt pludderen fra sit pigekammer , og var en lille smule kittet . Vi hørte ham komme — op ad hønsestigen ; han kendte vejen , gavtyven ; vi pustede stearinlysene ud og sad li’e så stille og troede , han skulle gå igen ; pludselig ( et ord , som pilt yndede meget og stødte ud med en uimodståelig komiskpathos ; altså  : )pludse lig —  : døren op , Herren med en lampe i den ene hånd — han ser det fremmede selskab , og hans egen tjenestepige er ikke tilstede , så hvad skulle manden egentlig tro ? Og hvad der var endnu værre : henne igennem dørsprækken så vi en anden herre , pinedød den allerværste , der kunne komme — hvem tror du , det var ? — underfogden i byen ; han var i besøg hos vor piges herskab . Nå , tænkte jeg , her bliver vist en artig kommers . Jeg befandt mig lige så ilde som en tyv i en tagrende ; Ove hellested var derimod mærkværdig rolig .  » Vil de ikke have lys ? «  spurgte Herren ironisk og så på alle de brændte mandler og brændte svesker , der lå og flød på bordet .  » Jo tak , «  sagde Ove — for han er altid meget erkendtlig . Men imens stod underfogden ganske tavs og viftede med hånden , se sådan ! bagud og nedefter ; jeg var min salighed så flov ved at sidde der , og tilmed i uniform . Vi kunne naturligvis nok forstå , hvad underfogden mente med det smidige håndled : men det var dog for galt sådan at gå sin vej lige straks . « 
» Gik i da ikke til sidst ? « 

» Jo naturligvis , det blev vi jo nødt til . Vi ville helst undgå at komme på  » Dåd- og romhuset «  . Men nede på gaden blev vi stående lidt og tog under betænkning , hvordan vi skulle få fat i alle sveskerne igen — for de vare naturligvis blevne liggende , da vi gik . Desuden havde vi fået færten af noget varm aftensmad , der stod og braste et steds i huset med vor egen tydelige adresse i duften ; og nu vare vi bange for , at maden skulle stå og svides , hvis vi ikke passede det rette tempo . Til alt held kom imidlertid vor rigtige pige tilbage , og hun ordnede da sagen med sin veninde , så at vi kom til at sidde nede i stueetagen i det klosetrum , som de skældte ud for pigekammer . For hendes herskab var nemlig også ude — bildte hun os ind — — nej , det er sandt , men hendes frue var da i alt fald i seng , sagde hun , og var svagelig , og fruen skulle bare have sin the , så kunne det gå løs på ny inde i pigekamret . Alle æblerne og sveskerne og makaronien og napoleons’eme vare naturligvis slæbte ned med igen som et nødvendigt appendiks til festen . Men lur fruen ! Hun må vist have været over de tredive , eller hendes sidste tre-fire år af tyverne har hun måske regnet lige så lange som grækernes olympiske år — for hun var vældig mistænksom og nidkær og opsat på at kontrollere sin piges dyd . Hvert øjeblik hørte vi hendes stemme ude fra gangen :  » Angnes ! «  ( for damerne kan ikke udtale a—g ; det har du måske selv lagt mærke til ) — — —  » Angnes ! går dine fremmede 

ikke snart ? «  —  » Jo , frue . «  —  » Hvem er det , angnes ? «  —  » Å , det er blot nogle unge piger , som jeg kender , «  svarede Annes . Fruen var ikke i seng endnu ; hun gik og lurede på gangen for at se de mistænkelige pigebekendtskaber gå ; men en vis naturlig beskedenhed forbød jo disse piger i artilleriuniform at gå ud gennem gangen . Heldigvis var kammeret — eller dette hersens lille baderum , eller hvad man nu vil kalde det — i stueetagen , så vi behøvede bare at skræve ud igennem vinduet og ud i Pramstræde eller hvad det var , det hed , og af bar ærgrelse gik begge pigebørnene på maskerade med det samme , så snart theen var besørget , med halvmaske på , du , langs ad gaderne ; vi løftede dem ud igennem vinduet og fulgte selv med dem . « 
» Hed hun virkelig Agnes ? «  spurgte Hansen . 
» Jeg forsikrer for det . En nydelig pige . « 
» Jamen hvordan klarede den anden sig for Herren , som havde set jer ? « 
» Å , tal ikke derom . Ham lod det til , at hun ganske havde krammet på fra tidligere tider , så den ting behøvede vi ikke at tage os af . « 
» Ah ! «  — 
med disse og lignende historier underholdt de to unge sergenter hinanden i nogen tid . Så rejste pilt sig og sagde :  » Nå , nu skal jeg hjem . Min slot var lidt syg i eftermiddag , så måske han ikke kan udføre sin tjeneste og visitere hos mandskabet i aften . Det er bedst , jeg kommer hjem og ser til ham . « 
Så sagde pilt godnat og gik . 

idet Hansen tog afsked med pilt , blev han sergent Dideriksen vaer . Den sidstnævnte kom spankulerende forbi kælderen og brugte sine øjne godt til højre og venstre . Så snart han opdagede Hansen , kom han ned ad kældertrappen . 
» Goddag , vil du drikke en bajer , «  følte unge Hansen sig forpligtet til at sige . 
» Ja tak «  , sagde Dideriksen straks .  » Man må skik følge eller land fly — som oversergenten sagde under sidste lejrtur i Jylland — han drak fire store kaffeknægte om morgenen sammen med sin kvartervært inden udrykningen kl . 5 . « 
— Mikkel Dideriksen var en af de slemme undtagelser fra reglen . Han havde oprindelig været en pænere professionist med honnette tilbøjeligheder . Allerede som lærling havde han imidlertid fået ganske god kundskab til beværtningslivets glæder . Da han havde fået smag for tjenestelivet under sin indkaldelse som soldat , fandt han også senere så meget behag i militærvæsenet , at han trykkede sig ved at gå tilbage til værkstedet og dets arbejde ; han tog sergentsexamen , d . v . s . med et minimum af karakterer og af almene kundskaber ; men hans naturlige gode forstand hjalp ham hurtig til at fatte militærånden adskilligt bedre end mange , der havde anvendt en længere uddannelse på deres tjenstlige brugbarhed . 
En lille tid havde han dernæst alvorligt stræbt efter en videregående belæring , efter boglig kundskab . Men der lagde sig for store hindringer i vejen for 

ham , da han kun havde besøgt en mådelig skole som dreng . Da han således så vejen til virkelig fremgang håbløst spærret for sig , blev hans interesse derfor lidt efter lidt slappet og da han jævnlig ikke forstod , hvad han skulle forstå af det , der var at læse , havde han søgt sig en bekvemmere tidsfordriv op : selskabelig omgang og det , man med et mildt udtryk kalder meningsudvekslinger ; og ved dette driveri var han så omsider havnet ved den store , langhalsede djævel , som altid er parat til at trøste menneskeheden : han slog sig til flasken . I begyndelsen var det kun som en slags underholdning , eller rettere for selskabs skyld . Senere kom der en stille trang hos ham til altid at fugte ganen ; og nu var det en uafviselig fordring , at han altid fik tre bajere inden frokost og mere i passende mål senere hen på dagen . 
Med alt deti e var han dog et stykke af en filosof og langtfra utilfreds med tilværelsen . Han havde giftet sig med en ung pige , der havde en ganske indbringende , men streng plads som bogholderske i en forretning og havde beholdt dette erhverv også efter giftermålet ; og ved denne unge dames stadige virksomhed muliggjordes det liv for ham , der var blevet ham en daglig nødvendighed . Han tog sig livet let , og besad i grunden et lykkeligt talent ; thi han havde jo på en måde fundet  » de vises sten «  . 
Fremdeles var han en fiffig lommeprokurator og kunne værge sig mod angreb med en vis stikkende fornuft , når det kneb . Vel var han sig sine svag 

heder bevidst ; men han gjorde , som allerede confu-cius har foreskrevet , og som vel de fleste ville gøre i kraft af selvopholdelsesdriften : han fægtede endnu for tilværelsen , skønt liggende på knæ . Og han anvendte sin bidende forstand , når han blev hårdt trængt . 
Var der i tjenestelivet en eller anden profit i udsigt , så holdt Dideriksen sig heller ikke med uklædelig beskedenhed tilbage , men gjorde sig hurtig og lumsk og kejtet den attråede fordel , kneb tilfreds sine snu ræveojne sammen og tav stille . 
Da han desuden var fiks i sit ydre , med det lille skidengule overskæg , der synes at gro så godt i militærlivets luft , og en klædelig , begyndende skaldethed , og da han var ganske flink i tjenesten , den almindeligvis ikke meget vanskelige tjeneste , så var der ikke noget synderligt at bemærke ved ham for en uindviet . 
Men han drak . Siden hans treogtyvende år havde vand vistnok hos ham kun hørt til de smuglede varer . 
Han kunne ikke lade være med at drikke , om det så gjaldt hans helbred , hans liv . Han kedede sig , når han var denne sin yndlingstidsfordriv foruden . Trods den lange og grundige øvelse var han dog nu efterhånden bleven mere og mere dinglende , når han gik hjem ; men så trøstede Dideriksen sig for lejlighedsvise tilhørere med , at derhjemme havde han sådan en  » dejlig varm seng «  , der ventede på ham . 

han var ofte selv helt rørt over , at han havde det så godt nu , efter at han havde nået så respektabel en stilling i samfundet . Hvor meget han selv støttede dens respektabilitet , gjorde han sig ingen skrupler over . 
Sluttelig havde han en mærkværdig fin næse for , hvor der var drikkevarer i anmarch . Og så havde han en utrolig skarp hørelse : hvor han hjemme på kasernen havde hørt lyden af flasker , der klingrede imod hverandre i en kurv , var han to minuter efter ganske stilfærdig gledet ind af døren der , hvor kurven blev bragt ind , selv om han kort i forvejen havde været to-tre etager eller en hel kasernefløj bortfjernet derfra . 
—  » Her er en hund , vi kan tørre bordet af med , «  sagde Dideriksen , da en lille mops fra kafeen rendte ham mellem benene .  » Det ser jo ikke ud til , at opvarteren vil tage sig af det , der er spildt på bordet . Kom her , hund — nej , væk med dig , du er alt for lille — den skal vrides for lidt op , skal jeg sige dig , ellers kunne den være god nok . Kan du se , Hansen , dens hale ser ud , som om den var sat på bagefter ! Hvor bliver øllet af , du lovede ? Se der «  — fortsatte han straks efter og pegede op igennem kældervinduet på gaden —  » mere hund ! hele to ! har du lagt mærke til , at hundene bære altid deres visitkort i baglommen , når de hilse på hinanden  ? « 
Under andre lignende drøje vittigheder sad han lidt og drev over sit ølglas . Så fandt han på 

bordet en tilsølet rest af en provinsavis fra den beværtningsdrivendes hjemstavn og læste først en tidlang i stilhed for sig selv og med en kendelig stigende interesse . Endelig begyndte han at læse højt for Hansen : 
» Breve fra København 
af dr . Kixberg . 
— — inde i den store pavillon sidder syv skøn-hårede chanteuser og søge ved deres sirenesang at formilde dette jordelivs trængsler for den mandlige del af havens publikum . 
Allerede udenfor paradiset hører man kvindekvidder derinde fra . Op ad de få trappetrin og til højre  ; så ser man , for at tale i en bibelsk lignelse , de syv jomfruer  » uden blus på lampen «  ( eller med blus , efter omstændighederne ) . Lige for dit blik sidde de på tribunen med fremstrakte ben — en stilling , som just ikke kan kaldes æsttetisk , men som sikkert er særdeles praktisk . Deres toiletter og især deres frisurer lade intet tilbage at ønske ; flere af hårflætningerne have  » den så meget efterspurgte gyldenblonde hårfarve «  . 
Damerne synes yderst ligegyldige for den beundring , der bliver dem til del , ja aldeles uvidende om publikums eksistens ; og de er slet ikke affekterede . 
Lugten i lokalet minder om den af støv og sveddunster sammensatte atmosfære , som findes i 

en balsal mellem klokken to og fire om morgenen . På væggene lokker plakater med følgende indskrift : 
» Særskilte kabinetter for herrer og damer forefindes . « 
Ifølge en en gang vedtagen skik er alle siddepladserne for publikum ordnede i samme retning — op mod tribunen nemlig . Men det er slet ikke moderne at se op mod sangerinderne . Tværtimod — alle andre steder hen , om muligt med ryggen til kunstnerinderne , hvis man vil være ægte københavnsk . 
Damer uden herreledsagelse komme her også . Tæt ved sidder der f . Eks . en  » Moder «  med sine trefire  » sammenbragte «  børn , som gøre den ene herre efter den anden til genstand for deres smigrende opmærksomhed . Den ældste  » Datter «  ligner allerede ikke så lidt moderen og kan om fornødent snart overtage moderværdigheden . De få efterhånden alle det samme udtryk , disse levebrødsskønheder , de samme meget sigende øjne og den slagfærdige mund med den store og fremspringende hage . 
Der nærmer sig en eller to galante herrer til det lille selskab .  » Moderen «  vender sig diskret til den anden side , medens døtrene stramme sig op til den mest potenserede kvindelige ynde : de gamle rynker strammes ud , læberne trækkes i de rigtige smilefolder , og det trætte , forlevede ansigt vågner for en stund til mere liv . Det er jo en forretning , der skal gøres . 
Oppe på tribunen går en af damerne frem og afleverer en sang — for et syns skyld . Høre 

den kan man nemlig ikke for det livlige publikums højrøstede passiar . Hun får imidlertid klap og bravo alligevel , da hun er færdig , ja måske endog buketter , og vender derpå tilbage til sin stol for på ny at hendrømme tilværelsen med den disse damer egne , overlegne ro . 
Noder ser man ikke noget til . Undertiden derimod unoder . 
Man kan sige , hvad man ellers vil , om en sådan chanteuse — hun lever virkelig , mere end mange tusinde andre kvinder . Hun har alt , hvad kvindens instinkt råber efter : et flot toilette , ungdom eller skin af ungdom , lys , publikum , varme — og spiritus , og mere til . Gives der end iblandt dem nogle , som er ulykkelige ved deres stilling , så har sangtribunen vistnok alligevel alt for store tillokkelser for de fleste af disse glædens præstinder , selv om de virkelig så en anden udvej . 
Mellempavserne udfyldes med pianomusik . En velvillig , sejrsstolt og beåndet pianist sidder ret ud for damerne og lader instrumentets stærke , brutale toner overdøve det ligegyldige publikums høje snakken . For hvert veludført point i melodien lægger han hovedet tilbage for at svale sit adamsæble . Han er lille og sortsmuttet , med en abeflad nakke , vims og urolig . Med hvilken kraft anslår han ikke sine tangenter ! Lang øvelse har givet ham denne fuldstændig mekaniske færdighed , lange enetimer med de stupide noder for øje , hvor al anden mere nødtørftig menneskelig uddannelse er bleven forsømt for 

dette hans specielle , propre håndværks skyld . Hvor han dog slår i tangenterne ! De er sandsynligvis hans fornemste , hans eneste  » Tangenter «  eller berøringspunkter med livet . Stort flere har han vel ikke . 
Nu er der en herre henne og taler med ham . Han hører ikke op at spille , men fortsætter , som om han var en arbejdende skærsliber eller en liremand , og taler imedens med den besøgende herre ;  » la’ rulle «  , tænker han , medens hans træller videre--- 
musiken er en skøn kunst . Men det er nogle slemme præster , der undertiden bære musikens rigdomme . De minde om oldtidens slaver , når disse frembåre sejrherrens kostbare prydelser , hvori de selv ikke havde nogen andel — — 
han har livkjole på . Det er hans arbejds-bluse . På den plads , eller en anden lignende , vil han blive siddende , i stadig rapport med de skønne Peer på tribunen , til han engang er bleven affældig for tiden ved sine flersidige hverv — til han er bleven en fyrretyveårig olding med kødnæse og rygsmerter —  « 
» Hvad  .så ? «  spurgte Hansen , da Dideriksen pludselig holdt op . 
» Hvad så ! — ja , så ikke mere . Du kan jo selv se , at papiret er revet over her . Men hør , du — jeg kommer i tanker om — burde man egentlig ikke gå hen på et af de steder i aften — det vil sige , jeg har rigtignok ikke stort med penge for øjeblikket ; men hvis du kunne lægge ud — — « 
Kort efter vare de begge entrede op på en 

sporvogn for at nå ud til et af sangerindelokalerne og tilbringe nogle timer i dets tobaksrøg og fede dunst af øl og sved . 
Hansen måtte gå ovenpå sporvognen , da der kun var en plads ledig bag på hos konduktøren , og Dideriksen med den ældres forret straks havde optaget denne plads . 
Lidt efter kom konduktøren op ad sporvognstrappen . Hansen lavede sig til at betale ; men konduktøren nikkede blot til ham med en faderlig mine og sagde ,  » at den herre nedenunder havde betalt for ham , så han kunne gerne spare sig ulejligheden «  — alt sammen i en tone , som om han havde sagt til en fattigvæsensdreng :  » Ja , gå du kun ud i køkkenet , Konrad , der har vist Sidse en kop the til dig ! «  under sin forbipassage på det smalle vogntag benyttede konduktøren unge Hansens skulder til at støtte sig på og blev stående i længere tid således , medens han faldt i snak med en tjenestekarl , der øjensynlig var en gammel medtjener fra tidligere dage . Hansen sad ganske stille og turde ikke røre sig . 
De vare nåde et stykke ud ad Vesterbrogade , da de pludselig blev en urtekræmmer vaer , som stod i døren til sin butik på et gadehjørne og vinkede af alle kræfter ad de to underofficerer . Straks efter viste konduktørens hoved sig over tagranden ; da han var nået så højt op på sporvognstrappen , blev han stående og vinkede med hovedet ad Hansen , men sagde ingenting . Hver gang , han lagde hovedet 

bagover , lukkede han øjnene i og så kun gennem de sammenknebne øjenlåg på Hansen . Denne vidste ikke rigtig , om det var ham , der mentes ; men så var det ganske rigtigt bud fra Dideriksen , at her var det bedst at stå af foreløbig . Urtekræmmeren var en af Dideriksens gamle skolekammerater , og han havde altid fuldt op af drikkevarer i butikken , så det kunne nok lønne umagen at kigge lidt ned til ham først . 
— de havde i flere timer siddet derinde i urtekræmmerens kontor , et lokale af størrelse som entreen til en lille københavnsk lejlighed , i en atmosfære , der ved en løselig beregning ikke syntes at indeholde fem kubikmillimeter ilt , men til gengæld var mættet med en intensiv blanding af lugten fra skillingscigarer og spegesild , gammel ost og brasil-kaffe , så at det kun ved idelige opstrammere i form af bajere eller bittersnapse lykkedes urtekræmmerens gæster at rense åndedrætskanalen . Bittersnapsene smagte påfaldende af polervand ; sildetønder og pakkasser på højkant trådte i stedet for stole . 
Den fjerde mand i deres selskab havde allerede været til stede ved de to sergenters ankomst . Det var en student af urtekræmmerens bekendtskab . Han var et net , ungt menneske med et pænt lille overskæg og et aristokratisk smil på det kønne ansigt ; han holdt sin cigar sirligt mellem de to fingre og førte ordet i forsamlingen . — studenten kunne omgås alle ; hans hele væsen , hans viden havde den rette lødighed ; det var ægte metal , som ikke anløb i 

nogensomhelst slags luft . Men  » i visse kredse kom han dog forbandet nødig «  , som han selv indrømmede . 
Urtekræmmeren befandt sig dog som oftest ude i butikken , hvorfra man hørte hans dæmpede og indsmigrende røst :  » 2 lod bønner ? S'gerne i — ‘ ,2 lod the ? — værs’artig ! Ellers ikke videre ? «  — 
klokken var bleven ti , og den var bleven ikke så lidt over ti ; men da der boede en konkurrent lige overfor på det modsatte gadehjørne , og da denne endnu ikke syntes at have fundet publikums købelyst i mærkelig aftagende , så ville ingen af de handlende være den , der først gav tabt . 
Klokken elleve og ti minuter observeredes endelig af konkurrentens slukkede lanterner , at han havde erklæret sig mat , og præcis på samme klokkeslet hørtes vor ven urtekræmmeren at stille sine skodder op for vinduerne . 
Så var det , at den geniale ide fødtes i studentens hjerne , at man skulle fortsætte det gode lag i hans wigwam , som lå etsteds nede ved søerne , og til den ende gjorde han en større bestilling ( på kredit ) på drikkevarer hos sin ven urtekræmmeren , hvad denne udleverede med en højst betænksom mine . 
» Køber du ikke også lidt ? «  sagde Dideriksen til Hansen .  » Du gi’er så lidt aldrig noget ! « 
Et øjeblik senere vare de alle på vej , belæssede med så mange flasker , som de kunne have i lommerne og under armene . Det oprindelig påtænkte besøg hos sangerinderne fandt Dideriksen og Hansen 

det under de forhånden værende omstændigheder fornuftigst at opgive . 
— det blev til et temmelig saftigt drikkegilde . 
Studenten boede i et lavt stuelogis lige ud til dosseringen . Med et pålæg om at være tavse som graven for ikke i den sene nattetime at forstyrre de omkringboende borgere i deres søvn , lukkede han sine gæster ind . Dideriksen efterkom påbudet ved straks efter indtrædelsen at stryge en vandkaraffel ned på gulvet med sit frakkeærme . 
Da lampen var tændt , viste stuen sig at være både stor og ganske net udstyret , med to-tre stykker af de sædvanlige olietryks-produktioner som væggeprydelser . Hvem kender ikke disse  » Olie « tryk ( tyg blot på navnet en gang , så skal de mærke , hvor det smager ! ) med vandmøllen og vognen , der holder nede på vejen , og den blå skov i baggrunden ? Eller hvad er deres mening om jægerhuset , hvor en bedårende ungmø , i spinatgrønt livstykke og purpurrød nederdel , i døråbningen skænker den trætte vandringsmand en læskedrik ? — naturligvis manglede disse udtryk for god smag ikke på deres plads . Heller ikke manglede et stort , firkantet bord midt på gulvet i  » Empejre « -stilen ( som urtekræmmeren udtalte det ) og med hængende skyklapper , som vare indrettede til at slå op ved større selskabelig drift . 
Man nedlod sig , en mand ud for hver af bordets sider , og begyndte at trække flaskerne op . Da disse imidlertid indeholdt så mange forskellige slags præpareret sprit , blev man hurtig enig om , at stofferne kun 

ved en lodtrækning kunne blive redelig fordelte . Hansen mente for resten i sit stille sind , at det kunne være temmelig ligegyldigt , hvad skæbnen ville betænke ham med ; han troede nu en gang ikke , at der var nogen reel forskel på urtekræmmer-sherry og do .-portvin . Men banco’en var der dog ingen , der rigtig skøttede om . Det var derfor en lindring for de tre andre , da urtekræmmeren selv trak denne listige drik til sig . Og det måtte yderligere siges til denne gentlemans Ros , at han tog afgørelsen med en beundringsværdig koldblodighed . Han vidste jo også bedst af dem alle , hvad han gik ind til . 
» Synes , det smager af prop ! «  fandt studenten , der med lukkede øjne og tilbagelænet hoved havde analyseret sin part af druesaften . 
Til nød kunne dette jo nok forklares ved , at hans flaske havde været den første , der blev taget hul på , og at urtekræmmeren havde set sig nødsaget til at støde proppen stumpevis ned i flasken af mangel på en proptrækker , som først senere fandtes . Alligevel komplimenteredes studenten for sin fine gane . 
Hvor vinen løber ind , løber forstanden ud ; men samtidig løber også gemytligheden ind . Der gives mange mennesker , som er absolut mere tiltalende , når de have fået lidt i hovedet , end når de befinde sig i nøgtern tilstand . Mangt et menneske har ikke mod til at være rigtig naturlig , uden når han er fuld . Den ordknappe kan under en rus blive veltalende , gnieren bliver flottenhejmer , løgn 

halsen taler for en gangs skyld sandhed , medens det skikkelige fæhoved forsøger sig i jægerlatin . 
Men til en direkte gengivelse egner den her førte konversation sig ikke . Den bestod kun af anekdoter , spredte indfald , gensidige smådrillerier , lokale brandere og løsrevne stumper af sange og viser . Tiden gik , som om den havde fjederstovler på . Dideriksen havde nylig fortalt om en soldat , der sidste efterår ved hjempermitteringen havde afleveret sin brødpose så fuld af jord og andet smuds fra gymnastiktøjet , at da den havde ligget på våben-kammeret i nogen tid , og man atter fik den i hænde , så var der af sig selv vokset kartofler i brødposen . Under denne fortælling havde urtekræmmeren været ivrig beskæftiget med at binde en af Dideriksens bageste frakkeknapper fast til stolen med et stykke ståltråd , da en vel dirigeret sodavandsstråle fra studenten afbrød hans arbejde . Studentens sikre hånd havde med en nøjagtighed , som om han havde været ansat ved brandvæsenet , sendt strålen lige ind i åndedrætsorganerne på sin ven urtekræmmeren , der i de følgende tre minutter havde fuldt op at bestille med at revidere sine næsebor . 
Unge Hansen havde med sin let fornøjelige beskedenhed en følelse af , at han , hvad underholdningen angik , her var kommen i nogenlunde godt selskab . Men det overdrevne drikkeri var han ikke vant til ; det var ham ufatteligt , at disse mennesker kunne finde fornøjelse i at bælge så uforsvarligt 

meget spiritus i sig , og foruden de senere efterveer døjede han selv under hele denne indladning af drikkevarer mere , end han i grunden ville vedgå for sig selv . Ganske vist fandt han , at stemningen blev muntrere , menneskene livligere og mere underholdende under et drikkelag , end de vare i ædru tilstand ; men det var sådan en uhyggelig overdreven munterhed , de stillede til skue . Hansen havde en fornemmelse af , at han var sammen med syge mennesker , febersyge . Navnlig var det uhyggeligt at se Dideriksens glasagtige , lysende øjne og de hektiske pletter , der trådte frem på hans kinder , og så at se den forlorne raskhed i hans bevægelser . Til daglig rystede Dideriksen på hænderne som en gammel mand , navnlig om morgenen , inden han havde drukket sine to-tre bajere . Nu lignede han et stykke gammelt , ormstukkent træ med et nyt lag fernis over . 
Hansen kunne godt mærke på sig selv , at hans blik i aften var betydelig skærpet for alt det , han var vidne til . Der er næsten altid et strøg af huldrernes salve over unge øjne . Da han ikke var af nogen fremtrædende natur , holdt han sig mest til iagttagelser over de andre . Han kunne godt se , hvorledes den af de tilstedeværende , der i øjeblikket førte ordet , sad og ligesom fangede efter , hvad han ville sige , og en gang imellem blev ondskabsfuld på sig selv og på de andre , fordi han ikke slap så godt fra sine ordgyderier , som han ønskede , og fordi rusen trykkede hans nerver og hans helbred . Han 

kunne også godt se , hvorledes de andre to ligesom faldt i slummer , medens den tredje førte ordet , og at kun deres ansigter med de stive smil vågede , så at han ved sig selv sammenlignede dem med galvaniserede lig . Hansen havde længe haft den største lyst til at rejse sig og gå . Men han syntes at føle , at det her gjaldt om at være en rask Karl , der ikke gav sig for så lidt , og så blev han tappert siddende ; ja han drev endog sit beklagelsesværdige hykleri så vidt , at han hyklede tørst for hvert nyt parti drikkevarer , der blev budt om . Hver gang han lod sit blik løbe hen over sine selskabsfællers ansigter , syntes han jo at få et nyt bevis på sin egen indbildte overlegne samling ved at betragte deres slappe træk og det satiriske udtryk , som de hver for sig forgæves søgte at lægge i deres blik . Den , der drak mest — og det var unægtelig Dideriksen — forekom ham også at have krav på deres retmæssige beundring . Men da han tilfældigvis en gang var kommen til at opdage , at Dideriksen , i stedet for at drikke sin part , greb øjeblikket , da Vorherre så de øvriges opadvendte adamsæbler , og listelig hældte af sin flaske ud i spyttebakken , så sank Hansens agtelse for denne matador ikke så få grader . Og da han dernæst lagde mærke til de ynkelige grimacer , som de drikkende skar efter fuldført dåd , men straks igen bekæmpede , og hvorledes de idiotisk smilende søgte at undskylde sig med , at de nylig havde haft flasken for munden , eller med let gennemskuelig list søgte at hidse hverandre 

op til at drikke så meget som muligt af giften , inden turen kom til dem selv , så sank Hansens agtelse for disse narre end yderligere et par grader . 
Medens tobaksrøgen sved i øjnene , og legemet fordrede søvn , sad han og ventede på , at en af matadorerne skulle give tegn til opbrud . Selv var han for fej til for egen person at tage initiativet dertil ; desuden begreb han ikke , at han ville kunne forsvinde temmelig ubemærket og uden at blive videre savnet . Og så sad det lille fæ og hørte , hvorledes de andre en efter en diskede op med deres gamle , udenad lærte lektier og slagord , og han selv , gudbevares , morede sig kostelig ! Han var endnu for ung til selv at have passende talemåder på lager til brug i sådanne øjeblikke ; det syntes ham at være en misundelsesværdig egenskab således at have ordet i sin magt , og han lovede sig selv at lære de viderekomne deres morsomme talemåder af snarest mulig . 
» Dideriksen ! skal vi ikke snart gå hjem ? «  havde han en gang i al hemmelighed hvisket til denne . 
» Hvorfor ? Jeg synes , vi sidder så godt . Klokken er jo ingen ting endnu — lad mig se : treppeteppeto ! «  ( tre kvarter på to . )  » I forgårs kom jeg ikke hjem førend i Morges ! Næ , du , lad os kun blive lidt endnu . « 
Urtekræmmeren havde just nu i længere tid fortalt om en ridetur , som han nylig havde foretaget , og udbredt sig vidtløftig over sin dygtighed som 

rytter . Han blev pludselig afbrudt ved en af dide-riksens tarvelige morsomheder : 
» Hvordan er det — du rider jo altid udenpå hesten , når du rider — ja —a ? « 
— noget efter kom man til at tale om bygningskunst , og studenten udbredte sig meget vidtløftigt om romerske og græske bygningsformer og kapitæler og karyatider og en hel del andet . 
» Man må nu alligevel beundre vore arkitekter herhjemme , «  indskød Dideriksen ,  » for den måde , de bygge husene på . « 
» Så’ hvad mener de ? «  spurgte studenten en smule mistroisk . 
» Jo , man må beundre dem for , at de bygger husene hule . Sæt nu , at husene ikke vare hule , så ville man blive nødt til at hænge udenpå dem på et som , og det ville være strengt nok på sådan en varm sommerdag , som vi have nutildags for eksempel . « 
— det kunne ikke nægtes , at selskabet efterhånden var blevet noget støjende , og det må nogle udenforstående vel også have ment ; thi midt under en højrøstet diskussion om øl-fabrikation eller pressens vidnepligt eller gud ved hvad bankedes der kraftige slag på den anden side af døren ind til madam Jonassen , studentens værtinde , der havde sit sovekammer lige bag ved døren . 
Der blev en pause . På studentens spørgende miner og uroligt flakkende øjne var det tydeligt at se , at han var for inficeret til klart at opfatte , 

hvorfra bankningen kom ; men resolut bankede urtekræmmeren et lige så stort antal slag imod bordpladen fra neden af . Så mente studenten at være klar af situationen :  » Nå , er det dig , Philipsen ! hvad  fa’en skal de narrestreger til ! « 
Ikke mindre end seks gange i den påfølgende time gentog fænomenet sig . Siden de havde holdt deres indtog med flaskerne i huset , hvor studenten logerede , havde beboerne ophørt med at tro på et forsyn . Der var så  » lydt «  i huset som i et fuglebur . Ånderne bankede nu rundt om fra alle sider , men urtekræmmeren gentog stadig sit eksperiment ; og just da studenten i kostume , d . v . s . Skjorteærmer og høj hat , havde sunget en tyroler-duet med den altid beredvillige Dideriksen , bankedes der pludselig med overnaturlig kraft fra mindst fire forskellige steder på en gang , tydeligst oppe fra loftet . Så gik det endelig op for studenten , at han havde været genstand for en mystifikation fra sine gæsters side , og han stod rædselsslagen stille :  » I må gu’straffe mig ikke ! Jeg bliver sagt op i morgen . « 
Philipsen foreslog nu en stille sang . Han havde en med i lommen , og sangen var aldeles fortrinlig ; men han kendte desværre ikke melodien . 
» Lad mig få fatiden , «  sagde Dideriksen .'  » Å , herregud , det er jo denne her : 
der boede en Bonde i Magleby , — lof med det lof — ja , tænkte jeg ikke nok , at jeg kendte den ! Det er jo en gammel soldatervise . Nej , i må pinedød 

ikke synge med alle sammen , ikke førend vi kommer til omkvædet . Så , nu ganske sagte : 
han ha’de en gård , og den var ny , — lof med det lof — — — « 
Da man havde nået fjerde Vers , sang pludselig en klar og velklingende stemme med henne fra det åbne vindue : 
» Lof med det lof o . s . v . «  og en lille , halvfuld og grinende skikkelse viste sig straks efter i vindueskarmen og sprang ind i stuen med alle tegn på glad overraskelse over at finde et oprømt selskab . 
» Det er lund ! «  brølede studenten ,  » han skal drikke alle sjatterne ! « 
Og skønt lund som sagt ikke syntes at have vansmægtet i nogen ørken i det sidst forløbne degn , blev denne humane ide dog straks sat i værk . Lund måtte drikke alle levningerne , som urtekræmmeren havde blandet sammen på en flaske . I det hele taget syntes lund at være et særdeles fremkommeligt menneske . Selv da studenten benyttede lejligheden til at pleje et af sine sædvanlige små raffinements ved at hælde fjerdeparten af en siphons indhold ned mellem hans nakke og skjortekrave , lo denne sært fredelige lund endnu højere end de andre . 
» Han er sgu egentlig et dygtigt menneske , «  betroede studenten de øvrige tilstedeværende , idet han holdt hånden for munden og gjorde et uheldigt forsøg på at hviske ,  » — faldt igennem til latinsk 

jurist og læser nu til dansk . Men han er et svinebæst , er han , «  sluttede studenten sin lakoniske lovtale . 
» Nå , i har nok drukket en god frokost , kan jeg se . — er der nogen speciel grund til pimperiet ? «  spurgte lund med et anerkendende blik på de mange flasker . 
» Sieben grunde gibt’s fur’s trinken : «  deklamerede studenten , citerende et bekendt tysk vittighedsblad , 
» Freundes ankunft : nummer eins , 
zwei : wenn schøne mædchen winken , 
drej : ein Becher guten Weins , 
Vier : ein trinklied , hoch zu achten , 
funf : ein trock’ner garnn’ im mund , 
sechs : die furcht vor kunft’gem schmachten , Sieben : jeder and’re grund ! 
Et ord i alvor ! «  forsatte han derpå .  » Mine herrer ! jeg vil holde en tale ! Må jeg så bede om rolighed ! « 
Han havde ikke glemt Dideriksen fra for . 
Under en fløjten , højtidelig falsk , der skrev sig fra urtekræmmeren , begyndte han derpå : 
» Mine herrer medmennesker blandt dette vort enerverede samfunds rygmarvsinficerede og hjernebløde filister-fostre ! 
På en nat som denne , hvor morgen- og aftenrøden synes at tage livtag over vore hoveder , medens djævlens bakkantiske gru stiger op fra de sprukne gulvplanker , føler jeg en indre konvulsivisk trang til i et par alvorlige ord at minde dem om den 

store betydning , som et gennemført logisk og antiseptisk livssyn — selv på de mere abstrakte substanser — må siges at have på tingenes orden i sin helhed , på gravitetslovene og — last but not least — på den præjudicerede og under alle eventualiteter lige intermitterende undergæringsproces , som vort mere eller mindre keramiske evakuations-talent har uigendrivelig fastslået på hekatombernes store virkefelt . « 
( urtekræmmeren hikkede voldsomt og forsvandt ubemærket ud af stuen . ) 
» Ja , mine herrer , jeg skal bestræbe mig for at være tydelig og derfor blot rent ud bemærke , at selv om den transcendentale filosofi langt er overfløjet af de kontra-metafysiske og psykometeorologiske resultater , bliver der dog endnu en vid åben mark for banalitetens og den sfæriske humanitets reltangu-lære integritet . « 
( Dideriksen gnikkede øjnene og så forbavset ud . )  » Hvem af os har ikke i stærkere eller svagere 
grad fornummet den uvurderlige sjælsstyrke , som alene bevidstheden om , at tanken nu ikke længere står rådløs overfor det stedse tilbagevendende spørgsmål om prædestinationsakkumulatorens eller solenni-tetsh vir viernes ikke-eksistens , kan give ? « 
( tilhørerne udstødte dybe suk og så sig rådvilde omkring .  » Han er fuld ! «  betroede Dideriksen i stilhed til unge Hansen ; men han selv var dog kendelig imponeret . Studenten tog atter asens-kæve-benet op og fortsatte : ) 

» Men når vor svindsottige og overkultiverede tid gennem sådanne fremtidsoversigter lader os ane en kommende filantropis resonnans , en reklame-viadukt —  « 
» Hviffen en ? «  spurgte Dideriksen . 
» — med stedse mere og mere perspektivisk tilspidsede kulminations-absorberinger , må vi da ikke alle her i fuld fortrøstning til det evige og inappel-lable stofskifte , såvel i stort som i småt , i inhala-tionsprincipernes fineste nuancer som og i general-konklusionernes distinkte assimilation , med frejdigt mod løfte vort glas og drikke på et kraftigt liv for den sunde og frie , uberørte og dog logiske tanke , der svinger sig højt mod den klare ætter «  ( her hørtes der et rabalder ude i gården ) ,  » foragtende alle smålige og bornerte fordomme . Lad os arbejde herfor , lad os i ånden være lige så energiske som the pioner in the far west— « 
» Pioneren i sin fa’ers vest , «  indskød Dideriksen hurtig . 
»  — og arbejde for tankens fremgang . Se , mine venner ! Nu stiger sol af østen frem — forgylder gavl og tinde — mens søvnen knuger mangt et hjem — os vil den vågne finde . — vi trodser nat og solens gang — vi le , når ånder banke — vi vier ind med bægerklang — den sunde , frie tanke ! « 
Drønende hurraråb . Der bankedes på ny fra forskellige steder , medens dagslyset skinnede bredt ind igennem persiennerne . 

» Men hvor er Philipsen bleven af ? «  var den første tanke , som påtrængte sig taleren , da han havde afsluttet .  » Ud og lede efter ham ! « 
Tværs over gården så de ham sidde lige indenfor en åbenstående dør og betragte en gulvplanke med opmærksomt blik . 
» Grosserer ! «  kaldte studenten . 
» Grosserer ! « 
Men han syntes lige så utilbøjelig til at lette på sig som en skrukhøne . 
» Lad ham sidde , «  foreslog Dideriksen . Så gik de ind igen . 
» Damernes skål ! «  proponerede Dideriksen .  » Det elskværdige kvindekøn kan sammenlignes med en våbenkammerbeholdning : møerne , det er feltbeholdningen , den urørlige ; de gifte fruer , det er brugsbeholdningen , og de gamle pebermøer — det er reservebeholdningen ! Hæhæhæ ! Længe leve ! «  ( den skål plejede Dideriksen at udbringe ved enhver lejlighed , og hverken med flere eller færre ord . ) 
lund bankede til lyd på sin flaske . Nu syntes han , det måtte være hans tur . 
Medens han tankefuldt begramsede en selvdød cigar , begyndte han på en mærkelig tale , hvori tilhørerne forgæves stræbte at finde nogen mening . Mage til forskruede , vildfarne ordklumper og platte bonmots skulle også vanskelig opdrives noget sted . 
Under hans umulige vrøvl havde der nu og da 

hævet sig en misfornøjet knurren rundt om ham . Selv den beskedne Hansen , der længe ikke havde taget nogen del i den officielle glæde , syntes , at nu var målet fuldt , og at øjeblikket var kommet til eksemplarisk at  » afstraffe «  lund . Menneskedyret var sluppet løs i dem alle . Lund undgik naturligvis ikke prygl og blev til sidst ved forenede anstrengelser kastet ud af det lave vindue , hvorefter han syngende bortfjernede sig . Et knækket jalousi var det sidste , der blev kastet ud efter ham . 
— kort efter brød selskabet op . Dideriksen og Hansen gik hjemad i den lyse sommermorgen og blev stående udenfor alle cigarbutikerne og fotografernes udhængsskabe , hvor ejermændene havde fotograferet deres egne børns abeansigter og udstillet dem i tredive forskellige udgaver hver for at tildrage sig de forbigåendes opmærksomhed ; og de så på de mere eller mindre tiltrækkende billeder , der svalede sig i morgenbelysningen , hvorpå Dideriksen undertiden mumlede noget om en  » dejlig varm seng «  , inden de gik videre . 
— men alvorlige folk ville i den samme morgenstund i Frederiksberg allé have set tre velklædte æsler , tre blege , men fattede skikkelser — antagelig d’hrr . Philipsen , lund , der på ny var indfanget , og studenten — siddende på en bænk i rolig sammensunkenhed . Kun når en enlig morgenvandrer gik forbi , rejste de sig halvt op alle tre og hilste meget høflig , inden de igen nedlode sig på bænken . 

de gamle pensionister , som vare ude at gå morgentur , hilste høfligt igen og så ikke ud til at finde det så meget underligt , at de blev viist den skyldige agtelse ; derimod kunne de nok se ud til at gruble en del over , hvor de dog havde truffet de nette og velopdragne unge mennesker for . 

Iii . 
Ved det kompagni , hvor Hansen var underofficer , lå der en menigmand inde for at aftjene sin værnepligt , et af de mennesker , hvis hele forsømte opdragelse efterhånden gøre dem til en skræk for alle , med hvem de komme i berøring , en stor , vildt udseende krabat med sort hår , tykke læber og en meget stor mund ; imellem munden og næsen var der så stor afstand , at det endmere forøgede det dyriske og frastødende udtryk i hans ansigt . Øjnene vare derimod ganske små og lå langt inde i hovedet  ; og når han rigtig skulle tænke sig om , lukkede han øjnene i , medens den store , uformelige mund vendte skrån en halv snes gange for at skjule mundens sanselig-nervøse trækninger . De udleverede militære , vide benklæder slæbte efter ham nede om hælene , såsom han ikke brugte bukse-seler . Lige så ofte , som han skuttede sin magre krop af kulde , kløe eller blot af gammel landstryger-maner , lige så ofte borede han et par fingre ned bagved bukselinningen og halede op med nogle seje tag , der var indøvet ved årelang vane . 
Engang havde Hansen endog haft ham mistænkt 

for , at han havde gået til eksersits med et par af-skårne slæber på , hvis lave hæle — eller stedet , hvor de afskårne bagkapper havde stødt til hælen — vare sømmede fast til benklædernes nederste kant . Hansen havde nemlig fundet en del småsøm hængende i benklæderne på dette sted , og tonners-levs støvler vare samtidig forsvundne i nogle dage , formodentlig for at skaffe penge til brændevin . 
Det var med sådanne samfundets stedbørn , at de opsigtsvækkende tilfælde i militærlivet i almindelighed forekom , som publikum kun blev bekendt med gennem avisernes korte referater , og som publikum derfor også bedømte uden at kunne sætte sig ind i de nøjere forhold derved . Der kunne undertiden findes en vis lighed mellem disse tilfælde , og det enten den pågældende hovedperson var en stakkels forsømt Karl som tonnerslev eller blot et almindeligt , forkælet , egensindigt menneske . 
— Hansen havde i mange tider gået og spekuleret på , hvor han kendte tonnerslevs ansigt fra ; thi at han havde set det for , var han overbevist om . ( tonnerslev var forresten hverken mandens eller hans fødebys navn ; men lad os kalde ham således alligevel . ) den store mund , de små , glippende øjne og det stride hår , det hele ansigtsudtryk tilbagekaldte en gammel erindring hos Hansen ; men først efter flere måneders forløb lykkedes det ham at komme under vejr med , hvorfra denne erindring skrev sig . En morgen så han nemlig nr . 20 lege med en hund hjemme i kasernegården inden udrykningen 

og under denne leg styrte afsted efter dyret tværs over gården , med opknappet frakke og en kæp i højre hånd . Og da måtte Hansen pludselig tænke på et billede , han for nogle år siden havde set i en af flinchs almanaker , et billede , der forestillede en undvegen tugthusfange i det øjeblik , da han bliver pågreben ved en stendysse af en nærliggende landsbys bønder , efter at en hund har røbet ham og angrebet ham , til han af raseri er faret ud af dyssen imod den . 
Den hele , kraftige skikkelse , det tjavsede , filtrede hår og den brede mund med det rasende udtryk genkaldte for Hansen hele dette billede i et nu , og han vidste , hvor han havde set ansigtet før . 
— tonnerslev var et stakkels forsømt fattigvæsensbarn fra landet . Han var uægte barn af en fordrukken moder , der var Allemands pige i landsbyen . Hun var tjenestepige og levede senere hen af tilfældigt arbejde . 
Han blev sat i pleje hos nogle husmandsfolk indtil sit syvende år og havde det der så tåleligt . Men livet inden det syvende år sætter vel ikke altid kendelige mærker på et menneskes væsen . Da han havde nået den omtalte alder , kom han til en gårdmand i byen , og omtrent samtidig , eller noget senere , blev han sat i skole . Hvor meget eller hvor lidt denne skolegang i landsbyen var bevendt , skal her ikke berøres nærmere . Hyppigere og hyppigere blev han imidlertid sat i arbejde til gårdens tarv , og da han næppe var ti år gammel , hørte hele den 

uvisse skolegang op for bestandig , for at gårdmanden kunne drage den mest mulige nytte af ham . Han var fra nu af kvægvogter . Den tiårige dreng vandrede af sted om sommermorgenerne med en gammel halmhat på hovedet , med bare ben og hyrdepisken i hånden . 
Otte år tilbragte han i Marken alene med kvæget og sine egne tanker . Om vinteren gik han til hånde ved røgtertjenesten på gården . Undervisning eller belæring var der aldrig tale om . I sit attende år tog han en skøn dag foden på nakken og levede fra den tid af tilfældigt arbejde , hvor han rundt omkring kunne få det . Hans gerning var det allerlaveste og groveste daglønner-arbejde , hans selskab det allersimpleste , hans tilflugtssteder kroer og kipper , hvor hverdagsaftenerne tilbragtes med små snapse og helligdagene med store snapse og skrål og skrig og afsyngelse af unævnelige viser . 
Så blev han udskrevet til soldat . Af naturen var han stor og stærk og velskabt , og han var ærlig og stjal eller bedrog ikke nogen ; men det var også hans eneste adkomster til soldatertrøjen . Han var så godt som halvvild og havde en stridig karakter ; han var uvidende , så man kunne blive rørt derover , og mange af hans begreber vare som en følge deraf aldeles uudviklede . Hans væsenligste egenskab var en stadig og bitter trods mod det militære  » Slaveri «  , som det hed i hans sprog . Tjenestelivet var ham aldeles uudholdeligt . Han’ var bleven vant til det frie liv på Marken , og senere havde han 

været sin egen mand , når dagarbejdet var forbi . Han kunne ikke finde sig til rette i den stramme orden og seen på fingrene , som er karakteristisk for militæretaten . Dertil kom , at han følte sig forsømt , udstødt og ydmyget overalt , også blandt kammeraterne , der ofte trak sig tilbage fra ham . Han var mistænksom og ulykkelig ; men han var voksen , stærk og arbejdsduelig , og altid slagfærdig . At græde havde han glemt for længe siden ; hans uudviklede åndsliv havde afstumpet alle hans følelser . Han levede i evig ufred med kammeraterne . Hveranden morgen stillede han til parade med en ny flænge eller en skramme efter overstanden dyst . Men den arme proletar havde tidlig lært at bide fra sig , og han gjorde det også til gavns . 
Hans sind var stridt som hans hår og som det skarpe græs , der gror på sandklitterne under de barske vinde . 
Imod militærlivets regler forsyndede han sig for hver dag , der gik . Straf fulgte på straf . Så snart han var sluppet ud af arresten og havde fået udbetalt sin tilgodehavende lønning , var han på timen beruset igen og begik nye bommerter . Det var ham umuligt at indordne sig under den militære disciplin . Han havde intet hjem haft , hvor han kunne have lært fælleslivets vigtigste pligter . Han forstod ikke andre , og andre forstod ikke hans underlige , uartikulerede sprog . Hvis han ikke havde været så stærk , var han måske bleven fuldstændig idioti-seret under disse livsbetingelser , som det skete med 

enkelte forsømte stakler , hvem de mange nye forhold og byrder i tjenesten gjorde aldeles konfuse . Til sidst blev tonnerslev formelig en pest for kammeraterne og måtte i tjenesten ofte sættes for sig selv , adskilt fra de andre . Han var aldeles ude af stand til at opføre sig sømmelig eller til at kunne betros noget tjenstligt eller mere privat hverv på egen hånd . Det var ham komplet umuligt endog blot at tie stille , når han skulle ; den store , mimrende mund var altid i gang med at aflevere en eller anden råhed eller upassende bemærkning . Jo ældre han blev , desto mere sagde hans forstand ham , hvor langt han var tilbage , des tungere følte han trykket af sin ulykke og desto mere umulig blev han . Alle stødte ham fra sig . Han gik om som et vildt dyr . 
Når han forlod tjenesten , ville han atter være nødt til at søge sine tidligere erhverv . En sjælden gang ville han da komme hjem til sin moder i landsbyen , når tilfældet havde ført ham hen i den kant af landet . Hvad disse to havde at fortælle hinanden er ikke svært at sige . Men de tænkte vel desto mere — på deres egen vis . Og så ville årene gå for ham , i nød og mangel , ved hårdt trællearbejde i arbejderkolonnen eller ved tilfældigt sjov , afvekslende med lange , ufrivillige marchture , når han betlede sig frem til en anden egn , med natteleje i høstakke eller i udhuse , eller i en grøft på Marken eller i arresten , indtil hans tidligt ældede legeme en morgenstund blev fundet liggende 

afsjælet et eller andet afsides sted , med den tomme brændevinsflaske ved siden . 
— der stod nu Hansen , en nittenårig befalingsmand , som lige var sluppen ud af mange Års fortsatte skoleliv , hvor han kun havde kendt omgang med mennesker på samme udviklingstrin , som han selv ; han skulle nu daglig komme i berøring med denne mand måned efter måned , høre på hans ord og til tider vise ham til Bette hver halve time på dagen — passe på ham selv , hans forhold til kammeraterne og meget andet . Foruden tonnerslev havde Hansen en snes andre menige i sit korporalskab , og de havde hver deres egen måde at se tingene på , om end ingen af dem var i den grad ufordragelig som tonnerslev . 
Selv om Hansen havde været en skarpsindig forhørsdommer med en snedig ånd og en lang uddannelse i alle juraens krinkelkroge , kunne han måske lidt have haft sin hyre med at overliste sine undergivne og skaffe sig det rette kendskab til alle tonnerslevs og de andres underfundige forsøg på at omgå tjenestens bestemmelser . En mand bliver ikke nogen fuldendt dygtig underofficer hverken efter fem eller ti Års soldatertid .  » Der skal tre ting til for at kunne behandle undergivne , «  sagde en ældre underofficer en gang til ham :  » Tålmodighed , tålmodighed og atter tålmodighed . Når ens eget fond deraf slipper op , må man låne lidt hos en eller anden velvillig engel . «  selv om Hansen havde været en ældre , mere erfaren mand med årelang 

praksis i stillingen overfor underordnede , kunne han måske dog have stødt på mange uformodede vanskeligheder . 
Men Hansen var intet af alt dette . Han var en meget ung Hansen med et meget ungt syn på forholdene . I stedet for at lade tonnerslev tumle sig , lade ham sige , hvad han ville , og imens vende det døve øre til , og på den måde lade ham løbe linen ud , inden det ville være muligt med et par venlige ord at bringe ham nogenlunde til orden , så greb Hansen undertiden ind i urette tid med nidkær utålmodighed og gjorde derved tingene endnu værre . 
Så skete der da også en formiddag en lille katastrofe , som kom unge Hansen dyrt at stå . 
Man marcherede som sædvanlig ganske tidlig ud til øvelse .  . Undervejs gik han og glædede sig over den herlige friske morgen , og i sit stille sind beklagede han alle de mennesker , som entrede op på en kontorstol for at tilbringe en del af dagen balancerende på en træskrue , eller som allerede nu stod på en indelukket fabrik eller i et værksted og arbejdede . 
Under denne udmarche , hvorved Hansen befandt sig på fløjen af sin sektion , havde han flere gange hørt tonnerslev stampe stærkt i stenbroen . Tonnerslev gik inde midt i sektionen og skævede til Hansen , om denne så hans stampen . Han havde fået en større snaps til livs , end han ellers plejede at drikke som surrogat for morgenkaffen , og i et anfald af forceret og ubændig lystighed morede det ham at 

sætte foden hårdt i stenbroen en gang imellem , til fryd for sig selv og enkelte ligesindede kammerater . Officeren , som førte kompagniet , havde flere gange irettesat Hansen for den mangel på orden , der således fandt sted i hans sektion ; men det var ikke muligt for sergenten at gribe tonnerslev på fersk gerning , dertil var denne hans undergivne alt for forslagen . Når Hansen så på ham , så tonnerslev på Hansen igen og smilede frækt . 
Under lignende smådrillerier fra tonnerslevs side , med hvilke bagateller læseren ikke skal trættes eller bogens sider fyldes , begyndte tjenesten på øvelsespladsen . 
Den foregående aften havde tonnerslev i et sammenstød med en mindre og svagere kammerat mørbanket denne og slået hele hans ansigt til-blods . Ud på natten var så hele den pågældende stues mandskab kommet anstigende i bar skjorte og med spanskrør i hænderne og havde slået kreds om tonnerslevs seng ; en af dem havde kastet et tæppe over hovedet på delinkventen , og så var afstraffelsen begyndt , så at tonnerslev havde skreget inde i tæppet som et pint dyr . 
Alt sligt dækkede det militære kammeratskabs-tyranni over ; et sådant intermezzo hørte ikke offentligheden til . 
Men at tonnerslev i dag var endnu mere uomgængelig end ellers vil herefter kunne begribes . 
For hver ny genistreg fra hans side steg Hansens ungdommelige hidsighed nogle grader , indtil den 

kort for hjemmarchen stod lige på kogepunktet . Tonnerslev forstod stedse med sine gavtyvestreger at holde sig lige på grænsen af det passable , og når Hansen havde svedt over en tungnem discipel på den modsatte fløj af troppen og omsider lært ham den korrekte stilling med geværet , så skulle det nok stemme , at tonnerslevs gevær imens var gledet hen på akkurat det samme fejle sted , som denne discipels , om end det lige i forvejen havde været holdt fuldstændig rigtigt . 
Til forskel herfra stod der lige ved siden af tonnerslev et par enfoldige karle , som arbejdede trolig i de indviklede militære kunster og gjorde sig en tydelig , men ofte mislykket umage . 
Der var i Hansens trop flere prægtige , ufordærvede , godlidende folk — unge , stærke , noget klodsede bønderkarle , der i deres nuværende soignerede tilstand formelig måtte være en lækkerbisken i kvindeøjne . 
Solen brændte uafladelig ned over den nøgne fælled og de fortumlede mennesker , der bestræbte sig for at udføre nogle få og simple manøvrer samtidig . Det suste og bruste for Hansens øren efter de tusinder af kommandoord , han havde udskreget denne formiddag . 
Befalingsmanden må ikke forgribe sig på den underordnede , end ikke blot lægge en hånd på ham . Det vidste de menige også særdeles godt , og de vidste at benytte sig deraf . 
Hansen kunne fra sin egen rekruttid huske , 

hvorledes en del forslagne bønderkarle en gang havde rottet sig sammen om at hidse en vis befalingsmand op til at forløbe sig , for derefter straks at indgå med en skriftlig klage over ham , som en iblandt dem , en højskoleelev , der var deres anfører , lappede sammen . Og Hansen kunne fremdeles huske , at han som vidne var med i et krigsforhør desangående sammen med højskoleeleven og et par af de andre , en møllersvend og en forvalter , og at han havde ærgret sig over at se den uskyldige mine , hvormed de snu bønderkarle kunne stå og lægge hovedet på siden og lade så ubehjælpsomme og naive , medens de klemte deres små ræveøjne til og lod sig presse længe for hvert eneste ord , der undslap dem . 
— Hansens selvbeherskelse var opbrugt . 
Han havde stillet tonnerslev alene frem foran troppen , medens han indarbejdede et geværgreb med ham . Så lod han ham stå et stykke fremme , i rørstillingen , og fortsatte øvelsen med de øvrige menige . 
Der blev blæst til samling .  » Nr . 20 ! «  kaldte Hansen . Tonnerslev rørte sig ikke . Hansen kaldte endnu en gang og højere . Så gik han lige hen bagved tonnerslev og råbte :  » 20 ! kan de ikke høre ? træd ind på deres plads ! « 
Tonnerslev lod fremdeles , som om han intet havde hørt . Kammeraterne i troppen lo . 
Så forløb Hansen sig . 
I stedet for . om der havde været tid til det , at springe til side og stå og svale sig lidt , inden han 

fortsatte , greb han tonnerslev i skulderstroppen med et ryk og trak ham hen på hans plads i geleddet . Derpå tog han fat i hans gevær og stedte til tonnerslev med det , så at visiret på geværet kom til at skrabe nr . 20s hånd og gav den en lille , ubetydelig rift , der blødte . Så rykkede kompagniet hjem på kasernen . 
Hvis alt nu var blevet derved , så havde Hansen ikke lidt noget under denne sin mangel på beherskelse . Trods sin ungdommelige friskfyragtighed var han nemlig afholdt af de fleste menige ved kompagniet ; thi han var jævn og ligefrem , påpasse-lig , kvik og aldrig ondsindet mod nogen af dem . Troppen havde desuden stået noget afsides , så at ingen andre end et par af hans kammerater havde set , hvad der tildrog sig . 
— hele denne fremstilling er for resten temmelig overflødig . Enhver , der har ligget i tjenesten , vil kunne bevidne dens sandsynlighed . Men den er også kun hidsat til sammenligning med efterfølgende . 
En lidt ældre kammerat , en lille , vever person , der var bekendt for sin skarpe tunge og sine overdrivelser og gik under øgenavnet  » Spyfluen «  , vakte samme dags eftermiddag Hansens uro ved at spørge : 
» Er du ikke bange for , at du i vort mest militærfjendtlige blad her i byen en af dagene vil kunne mode en gengivelse af din bedrift , omtrent sålydende : 
» Oprørende mishandling af en soldat . 
For nogle dage siden er der atter på en af stadens fælleder foregået en af disse mishandlinger , som des 

værre gribe mere og mere om sig i vor hær . En vis sergent C . Hansen ved nte bataillon har i længere tid forfulgt en menig ved kompagniet og givet ham strengere øvelser end det øvrige mandskab . For nylig har han nu endog slået ham med det tunge gevær over hænderne under eksersitsen , så at han blødte stærkt , og tilføjet ham så stor skade derved , at soldaten måske ikke kan udføre sit arbejde , når han atter bliver hjemsendt . Hvor-når mon det kommer så vidt , at vore sønner , at landets børn kunne vide sig sikrede mod rå og overfusende behandling fra deres læreres side i den tid , de må ofre på de militære narrerier ? Vi håbe , at vedkommende militære myndigheder ikke lade dette tilfælde gå upåtalt hen , men tildele sergenten en alvorlig afstraffelse . « 
Hansen vidste intet at svare hertil . Han fortrød , skønt for sent , sin hæftighed , og afventede bekymret dens følger . 
Den frygtede Avis bragte også , som ventet , få dage derefter et referat af det passerede , om just ikke med de samme ord , som  » spyfluen «  havde spået . 
Der forløb endnu en dag ; så havde Hansen en dom over sig på fem dages mørk arrest . Der var alligevel flere vidner blandt mandskabet , som ville hjælpe med til at få ham dømt . 
— således gik det til , at Hansen fik sin første straf dikteret . 

— det er kun unge Hansens historie , de her gør bekendtskab med . 
Det var den aften , da Hansen var bleven lukket ud af arresten . 
Græsset var forekommet ham så grønt og luften så balsamisk og frisk som ingensinde for . En mand har en gang sagt , at der er to tider , hvor græsset er overnaturlig grønt for øjet : i forlovelsestiden , eller umiddelbart efter en mørk arrestafsoning . 
Læseren må tilgive , at unge Hansen ikke har været visibel i arresten i disse dage , lange som år . Da der antageligt udfordres et nøjere personligt studie til en beskrivelse heraf , og det dog ikke har kunnet synes nødvendigt at følge unge Hansen så vidt ved denne lejlighed , må det være nok hermed . Men det tor nok forsikres , at arresten ikke er noget behageligt sted at være . Det er  » intet morsomt «  at sidde i fængsel , som en vis mester i den literære kunst formodentlig ville have udtrykt sig , i fald han havde haft noget dermed at skaffe . 
— oppe i en 3dje klasses kafé var Hansen ved et glas øl i færd med at forvinde de drøje erindringer . Han havde slet ingen familiebekendtskaber i København . Hans hjem var den store kaserne . Men når mennesket intet hjem har , eller hjemmet ikke har den rette venlighed , ingen sjæl , så går han ud for at søge disse ting andre steder . Så søger han hen på en 

» offenlig dagligstue «  , på et værtshus . Der køber han sig for halvtredje skilling øl og for halvtredje skilling venlighed , alt på samme flaske . 
Nu er værtshusforholdene fra hin tid forandrede ved en politiordre , som har forbudt beværterne at betjene sig af kvindeligt opvartningspersonale . Men den gang kunne et ungt menneske næppe komme ned ad kælderhalsen i visse beværtninger , førend der straks kom farende et eller to pigebørn , som satte sig på hans skød og slog armene om halsen på ham . 
Der var meget mere spræl på udskænknings-stederne den gang . Mangen kafé , lige fra den tarveligste dybt-i-kælder , hvor droskekuske sad og snorkede , til de mere anstandsmæssige , havde sit trækplaster i skikkelse af en feminin behagelighed . 
Hvor Hansen havde slået sig ned i aften , hørte der til tyendet en sød lille buttet pige , som hed Marie og var alles yndling . Hun døjede alligevel ikke alt godt . En rå Karl blandt stamgæsterne plejede således at anbringe hende aldeles hjælpeløs midt på det store billard en gang imellem til moro for sig selv og for de andre . 
Når der tilfældigvis ingen var , som spillede på billardet , så kunne det også godt træffe sig , at husets lille toårige søn lå og legede med hunden ovenpå det og satte sine mærker i dets grønne klæde . Undertiden var det i stykker forneden , så at den anden søn , en lille otte Års dreng , måtte sidde skjult for alles blikke og gribe elfen 

benskuglerne , der rutehede ned gennem hullerne ; nedløbsrenden var nemlig revnet . Ak ja , det var salige tider for mangen en kafegæst ! 
Hansen nød endnu kafelivet , der for ham havde hele nyhedens interesse efter elevskolens trange år , med en vis stolt selvstændighedsfølelse . 
Den lille pige skiftedes til at sidde på skødet af gæsterne imellem hvert lille opvartningsarbejde , og mange vare de drikkeskillinger , hun i glad uskyldighed stak i lommen . 
Hvordan det gikeller ej , så vardet altid tanken om den lille , næppe konfirmerede Marie , der ledte Hansens skridt mod denne beværtning . Han talte kun sjældent med hende , om også han sad der ; men alene hendes nærværelse var ham behagelig . Han var for undselig til at karessere hende , som de andre gæster gjorde ; men alene dette ungdommens magnetiske trylleri , som han følte i hendes nærhed , drog ham derhen . Han dyrkede med en egen Art af sky tilbedelse dette lille pigebarn , hvis venlighed hang i løsere tråde , end andre kvindemenneskers , dem han havde ondt ved at nærme sig . 
Som græsset i aften havde været lysegrønt og himlen klar , således var øllet mere velsmagende , livet mere pulserende , hele tilværelsen så lys og tillokkende og nydelsesrig for ham , som kun et ungt , uangrebet , jærnsejgt menneske i tyveårsalderen kan føle det . Hvad kunne det gøre , tænkte han , selv om han for en gangs skyld skulle få en tår over tørsten  ? På trefjerdedel dag jævnede jo også naturen 

det hele igen , så han var lige så brutalt sund , lige så halsløs spændstig , som for han begyndte at drikke ! 
Hansen , du kvikke , kraftige knægt , hvorfor havde du måttet sidde indespærret i det bælgmørke , usunde , stinkende hul i disse lange sommerdage ? Havde du ikke ærligt og retskaffent og i al troskyldighed slidt i den strenge eksersits , medens solen brændte din friske nakke og brunede dit ansigt — havde du ikke fuldtud stillet dit seje , hærdede unge legeme til tjeneste for den militære gerning , og måtte du dog ikke bøde for et øjebliks hidsige overilelse med fem lange døgn i den mørke arrest ! Hvad ville din moders ømme hjerte have følt i disse fem dage , om hun havde vidst , at hendes egen kære , lyshårede dreng sad indesluttet i fængslets evige mørke og stramme lugt ! At hendes eget barn , som hun havde båret under sit hjerte , sad indelukket som et skadeligt dyr og græd af opvågnende mandig selvfølelse , af raseri og fortvivlelse ! 
Men hun vidste intet . Sådanne ting skrev unge Hansen ikke om i breve til hjemmet . De gamle forældre kunne have nok at bekymres over i forvejen . 
Hansen , som i ungdommelig generthed næppe nogensinde turde give sine følelser luft , ja næsten ikke betro sig til nogen nok så intim ven , hærdet som han var ved elevskolens idelige kammeratlige drillerier — Hansen , der endnu ikke havde den kolde , snedige trods , som livet kan hæfte på mennesket , når det bliver ældre , men hvad der var ti fold bedre : 

sin unge , prægtige kærnestyrke — han turde nok i aften tillade sig at søge en lille revanche for de bitre stunder , han nys havde haft . 
— han havde ikke tilbragt ret mange minutter på en af kafeens rørstole , førend en oversergent fra hans egen bataillon kom derind og satte sig ved det samme bord som han , med en kort hilsen til den unge sergent . 
Oversergenten var gymnastiklærer og havde to brede sølvsnore over det venstre ærme . Han var godt op i trediverne og en rask , determineret person . Oprindelig var han kommen fra en simpel stilling på landet , men havde ved udholdenhed , påpasse-lighed og flid arbejdet sig frem til , hvad der var hans livsmål , til denne stilling som sin kaptejns højre hånd ved kompagniet . Hans ganske almindelige ydre forrådte intet om de seje , tørre knokkelkræfter , som denne militære medhjælper besad ; det magre , tænksomme ansigt kunne derimod måske nok fortælle en skarpsindig beskuer om hans gennem mange Års praksis erhvervede fagdygtighed , hans virkelige evne til at bedømme , behandle og klassificere de mennesker , der blev betroede i hans varetægt , om hans besindige , kraftige natur og grove modstandskraft mod mandskabets trods og mod små forviklinger i tjenesten af enhver Art . 
Rundt om sad kafeens stamgæster . Gamle pebersvende , som drak deres stille bajer og holdt fødderne vinkelret på benene hele tiden , for ikke at forstyrre bevægeligheden i disse gamle lemmer 

ved at sidde i en skødesløs , forvredet stilling ; unge mænd , som bevægede sig rundt om billardet med alle en routineret spillers unoder , når de gjorde en bal , medens folk , som ikke vare bange for at få splinter under neglene , fangede elfenbenskuglerne fra oven , inden de endnu efter et velrettet stød vare helt forsvundne i hullerne . Gasblussene brændte hedt under det lave loft i den lumre sommeraften . På gulvet lå hist og her små pøle af spildt øl . Gulvet var bestrøet med tykt sand . En stor hund strakte sine dorske lemmer hen ad dets planker . 
— en ualmindelig stor , svær og tyrestærk håndværkssvend havde flere gange halvhøjt generet de to underofficerer ved at bemærke noget til de andre gæster om  » Blåben «  ,  » Rekrutpiskere «  og hvad der ellers smagte godt på hans tunge . Sådant noget skete så ofte på beværtninger . Han kunne jo let gå fra sine ord igen , som ikke bevislig kunne henføres på de to militære . Til sidst satte han sig ved det samme bord som disse . Han var ret velklædt og pæn i sit ydre ; dog havde han allerede opholdt sig flere timer på kafeen og var noget blisset af spiritus . 
Efter nogle indledende bemærkninger kom han snart i snak med oversergenten . Men det var tydeligt at mærke , at de to pudsede , velbyggede soldater vare genstand for hans mishag . 
Deres tale faldt til sidst på sessioner . Hånd-værkssvenden fandt hele sessionsindretningen nedværdigende , med afklædningen , måltagningen og 

den summariske behandlingsmåde i det hele taget , som blev de værnepligtige til del . En Avis havde fornylig indeholdt noget derom . Oversergenten havde selv deltaget i en sessionsrejse for nogle år siden . Han udtalte som sin formening , at et ungt , rask menneske vistnok aldrig ville gøre ophævelser over så lidt , som at en læge og nogle militære skulle se ham i afklædt tilstand ; det var vel nærmest kun sådanne svage og forkrøblede mennesker , hvis skavanker eller forkælelse eller stærke forudindtagethed mod militærstanden gav anledning til alle disse jeri-miader , hvem man skyldte den utilfredse betragtnings-måde . 
Håndværkssvenden mente atter , at der var noget i , hvad bladet havde påstået , og at det måtte være krænkende for en ung dannet mand således at blive stillet frem til Skive for de militæres flove vittigheder . Den første den bedste rå og brøsige og uvidende underofficer skulle ikke have lov til at give morsomheder til bedste på de værnepligtiges bekostning . 
Oversergenten bad ham passe lidt mere på sine udtryk og ville gå , idet han vinkede ad Hansen , at han skulle følge med . Men så gjorde den civile en mængde bemærkninger om , at visse folk holdt sig for at være fine på det blot for to bader blanke knappers skyld , og det endskønt de ikke en gang kunne opvise en ordentlig ugeion , og at nu skulle de hellere blive og drikke , hvad han ville traktere med ; og så kom bestavratøren hen og gjorde en mængde 

snedige forestillinger om , at  » dannede «  mennesker skulle da ikke sådan tage på vej , og at d’hrr . Sergenter kunne jo godt blive siddende lidt endnu ; han kendte den civile herre og vidste , at det var en honnet mand o . s . v . , o . s . v . 
For at undgå de opmærksomme blikke , der allerede havde begyndt at rettes imod dem over hele kafeen , satte oversergenten sig igen . 
Denne skildring er støttet på en virkelig forefalden begivenhed . 
En soldat er bundet af hensynet til sin påklædning . Han kan ikke så let smutte fra sine gerninger som en civil mand . Han ved , at mangfoldige røster undertiden kunne være rede til at gå imod ham , når det går galt , og han undgår af disse og af mange andre grunde et optrin så længe som muligt . 
— oversergenten anslog en godmodig , gemytlig tone ; så kom han hurtig den anden i forkøbet og bestilte drikkevarer og søgte nu at lade alt gå i spøg . 
Men da den civile , efter en mængde grove sigtelser , dog under denne gemytlighedens maske begyndte at få skrappe svar , og da han , stolende på sine enorme kræfter , til sidst begyndte at støde til oversergenten og gribe efter unge Hansen og give ham flere puf , så kom det hurtig til en afgørelse . 
— hvad skulle oversergenten have gjort ? 
Holdt sig for fremtiden til finere kafeer ? 
— det kunne måske for en mand i hans stilling 

både på den ene og den anden måde have haft sine vanskeligheder . 
Ladet være at indlade sig her med den civile mand , da han mærkede , at denne var noget beruset ? — så ville han ikke have duet ret meget i tjenesten heller , hvis han var veget tilbage for et sådant tilfælde , hvis lige oftere kunne forekomme der . 
Hentet politi , inden det endnu var kommet så vidt , eller bedt værten skille ham af med den påtrængende civilist ? 
Hvad gjorde selv den velklædte londoner-gentleman , da en lurvet person en dag generede ham på gaden ? Han kastede frakken og boksedes med modstanderen , til denne styrtede om . 
— den store håndværkssvend havde rejst sig op og trykkede hele sin vældige hånd med de udspilede fingre imod oversergentens ansigt , så at han pressede ham op ad væggen uden at synes at have til hensigt at forandre denne stilling . 
» Slipper de ! «  råbte underofficeren .  » Slip , siger jeg ! « 
Unge Hansen ville træde til hjælp ; værten kom tililende . Men det var allerede overflødigt . 
Fire , fem gange susede gymnastiklærerens næve gennem luften . I panden , i ojet ramte han det kæmpestore , overraskede menneske . Underofficeren slog med en tigers hurtighed og med en rasende kraft . Hans hårde knokkelstyrke var ikke til at spøge med . Ved det sidste slag i panden styrtede den civile bagover . 

ustyrlig tumlede den slagne omkring , da han atter kom på benene . Han sparkede til alle sider ; han ramte værten i maven og slog efter oversergenten , som parerede hans slag med en stol i hånden . Kafegæsterne vare stimlede sammen i en taknemlig kreds . Så kørte den civile til sit hjem i en drosche , medens de to underofficerer fortøjede sig til kasernen , hvor begivenheden hurtigt rygtedes . 
Ganske tidlig næste morgen , inden Hansen endnu var stået op , var hans før omtalte vittige kammerat på færde igen og søgte at skræmme ham med følgende parodiske udkast til et avisreferat , som han påstod , at Hansen efter gårsaftenens tildragelser ville kunne vente at finde i et af de mod militæretaten så omsorgsfulde blade — en troesartikel , en smavs for det udbredte blads læsere og meningsfæller  : 
» Militære optøjer . 
En for militæretaten lidet smigrende scene fandt i går aftes sted på en beværtning her i byen . To underofficerer , der havde yppet kiv med en enkelt civil person , overfaldt ham til sidst og skamslog ham i den grad , at han måtte køres bort . Hvis de militære befalingsmænd ikke have bedre anvendelse for deres tid , som de få betaling for af vore , af landets penge , end til at gøre skandaler på offentlige steder , så indse vi ikke , til hvad nytte det hele militære uvæsen egentlig er . Vi håbe , at vedkommende afdelingschef o . s . v . , o . s . v . « 

» Ja , således kunne der måske skrives , hvis underofficerer ikke betragtedes som borgere i staten , skatteydende og gørende nytte på anden måde , men som fremmede lejesoldater , hvilke man fornemt betalte for deres tjeneste . « 
— der kom dog denne gang intet i aviserne om den stedfundne bataille , der nys havde indrangeret sig blandt unge Hansens oplevelser . 

Iv . 
I en af det indre Københavns gader boede i en bagbygning et ældre ægtepar , hvis usle beboelsesrum vare tilflugtssteder for husvilde unge piger , der her erholdt natteleje og opholdsret for en moderat betaling . Kun den , som kender en fattig piges ulykkelige stilling i hovedstaden , når hun er henvist til at ernære sig selv , vil kunne fatte fænomenet , hvorledes de to gamle folk så godt som stadig havde flere unge piger til huse i de elendige beboelsesrum . 
Piger , hvis forældre vare døde , eller som vare forviste hjemme fra for tidlige synder , eller vare tagne fra deres konditioner og i mellemtiden , inden de fik en ny plads , intet hjem havde og ingen penge ; piger , som forgæves og atter forgæves havde søgt om håndarbejde ; piger endelig , som havde opgivet ethvert slags regelmæssigt erhverv og kun vegeterede ved tilfældige indtægter , indtil en skønne dag oprandt , hvor de hjemfaldt til politiets nærmere tilsyn — alle søgte de nu og da den gamle mist-bergs gæstfrie hule , når andre tilflugtssteder vare uopnåelige . 

over en stinkende københavnsk baggård , omgiven af afskallede , usundt svedende og ligesom skabede eller syge mure , vandrede gæsterne på toppede stene og i et mørke , der altid havde maximums-graden i forhold til dagstiden , over til bagbygningen , hvor fader mistbergs lejlighed befandt sig . I det tætteste mørke stavrede gæsterne op ad den såkaldte trappe og kom ved en omdrejning af denne til den lave dør , hvis øverste karm var slået halvt ind af alle de mange pander , der tid efter anden havde taget tilløb imod den . 
Inde i stuerne var der , i god harmoni hermed , så lavt , at et nogenlunde højt menneske blev gratis pudret i håret af gibsloftet , hvis han da ikke foretrak at afstøve et stykke deraf med sin hovedbedækning . Når fader mistbergs visiter endvidere fik fægtet sig igennem det forreste værelses dunstlag , der skrev sig fra sammenblandingen af de atmosfærer , som hver især af de tilfældige beboersker foretrak at medbringe for sin egen næse , ravede de sig omsider hen til den næste dør , der førte ind til familien mistbergs eget allerhelligste . Bemeldte dør var forsynet med en rude , indenfor hvilken de gamle havde anbragt et lille trækgardin ; men da denne rude ikke svarede til sin inkvisitoriske hensigt , idet pigebørnene jævnlig hængte noget af deres interessante undertøj op foran ruden på deres side af døren , så havde gamle madam mistberg i al fordægtighed boret nogle huller hist og her i døren med et vridbor . 

selv af piger , som vare så meget ved muffen , at de kunne betale den fordrede ugenlige leje , var logiset søgt ; thi de gamle gav beredvillig henstand , og desuden havde pigebørnene et lønligt håb om helt at kunne snyde dem ved pludselig at forsvinde . En eller anden af dem stellede om de to gamle og deres hyggelighed , resten kom drattende i løbet af aftenen eller natten og lejrede sig i det forreste værelse , som det bedst kunne falde . Alt , hvad der kunne finde plads i den mægtig store seng , lagde sig heri og tog sig så ikke videre af sidekammeratens færd ; de øvrige enkelte stykker trak en madrats bort under de således begunstigede og redte seng på gulvet . 
Når den gamle , døve madam mistberg tidlig om morgenen skyndte sig igennem stuen for at besørge de første indkøb , var hun i virkeligheden den , som mindst af alle kunne have forfattet nogen belægningsliste over dem , hun havde under tag . 
Naboerne vare de værste at stille tilfreds . Vel have københavnske naboer ord for at være mindre nøjeregnende end deres , om man så vil sige , provinsielle  » Kolleger «  ; men derfor må man dog ikke tro , at der ikke netop også på københavnske trapper og gange bliver ført en bitter krig til fælles underholdning . Hvad hjertet er fuldt af , det løber munden over med ; og hvad skulle vel hjertet blive fuldt af i disse bag-eksistenser af beboelser med rådden luft , halvmørke , skimlede mure , lugt af tvivlsomt renvasket linned , der var hængt til tørre på muren , 

strålende unger , katte og lugt af katte , skæve døre og skidne natkapper bag disse døre på klem ; hvad er i det hele taget ormene satte ind i deres huller for , uden for at æde hverandre skiftevis ? 
På gangene lovede madammerne hinanden prygl og grønne skove og fandt en stedsevarende nydelse i at udregne , hvor meget de til stadighed blev generede af modparterne . 
Til mistbergs lejlighed så naboerne alle med skæve blikke . Der kunne være sjofelt nok i ejendommen med de andre beboere endda — mente hvert parti for sig — til at de oven i købet skulle trænge til at have sådan en rede lige for næsen ; og dog ville de ikke have undværet drøftelsen mist-berg & Komp . for mange spanske dubloner . Hvilken letkøbt spænding og sitren af glæde var der ikke bag alle disse vibrerende døre , når der var spektakler ved mistbergs dør ! Hvilket nydelsesrigt tema at spise hans rygte til frokost og pigebørnenes til de andre måltider ! 
Uagtet gamle mistberg vel næppe således var sig sit fulde værd bevidst , så havde han dog mere end nok af selverkendelse ; han var nemlig af fødsel en Normand ( hvis man skulle tro ham selv , og en svensker , hvis hans accent skulle være den af-gorende dommer ) . Da han vidste , at normændene stod højere i kurs her i Danmark end deres frænder fra broderlandet , så havde han vænnet sig til som en stedse tilbagevende påmindelse om hans afstamning nogle gange om dagen at give Vorherre anvis- 

ning på hans  » norske hjerte «  , når hans omgivelser i et eller andet punkt droge hans ord i tvivl . 
Han havde efterhånden levet sig ind i sin husorden som i den naturligste ting af verden , og blev højlig forbavset , når en eller anden stikpille stundom ramte hans  » norske «  øre . Allerede i mange år havde han været for gammel til at hylde andre meninger end sine egne , og han hadede oprigtigt og uden generende tvivlsanfægtelser enhver , der kom hans norske vilje på tværs . I særdeleshed havde han et uforsonligt had til alt , hvad han kaldte  » Slavepiskere «  , d . v . s . Arbejderformænd , mænd med befalingsret over andre i en hvilken som helst stilling , styrmænd o . s . v . , og denne den vigtigste frugt af hans alder og erfaring fandt hver dag ny næring . De omflagrende eksistenser , som han havde til huse , og som ellers nok toge sig i agt for at modsige den egensindige gamle , delte nemlig mærkeligt nok ikke hans uvilje mod slavepiskerne , men inviterede dem endog ofte hjem i deres asyl , helst på dage , hvor han var fraværende , formodentlig for at undersøge , om hans klage imod dem var ugrundet eller ej . Mangfoldige yngre mandfolk af de mest forskellige livsstillinger havde under en eller flere visitter beundret den frækhed , hvormed de helt eller halvt forfaldne pigebørn gjorde nar ad deres gamle skytspatron og hans døve kone . 
» Gå med op til mistberg , «  sagde en søndag formiddag en af Hansens bekendte , en ung uhr-magersvend ,  » jeg skal op og tale med min kæreste . 

stik med derop , så skal du en gang få den gamle at se . Han er en snurrig fætter . « 
De gik derop , og de fortrød det ikke . Idet de åbnede døren , mødte dem et ejendommeligt syn . I sengen sad fire unge piger , to i hver ende , med fødderne mod hverandre og spiste hvidkålssuppe klokken elleve om formiddagen , inden de endnu vare ståede op . En femte sjaskede rundt på gulvet og forrettede det nødvendige ved den omtalte lunch’s tilberedning . 
Et firstemmigt hvin fik dem til hurtigt at trække døren til igen . Efter nogen rumsteren indenfor blev døren endelig åbnet på ny , og de trådte ind i stuen . Pigebørnene vare da påklædte . 
Stanken var uhyre . Gamle mistberg ,  » Hulens ånd «  , lod sig derimod ikke til syne ; formodentlig havde han med forsæt trukket sig tilbage til de indre gemakker . 
Nå , de talte naturligvis hverken om æstetik ellei1 nyrelidelser eller præsidentvalg , de syv unge mennesker . De fandt situationen særdeles pikant . Især syntes Hansen godt om den kønneste af de fire , en mørkhåret , livlig pige med en rask lille opstoppernæse ; og den livlige underholdning kunne have blevet længe ved , i fald ikke gamle mistberg med et uformodet havde slået nogle højtidelige slag på sin dør og derved givet signalet til almindelig tavshed . Bægge de unge fyre forføjede sig da hurtigst muligt bort . 
Idet Hansen udenfor famlede hen ad den mørke 

gang , tog han ikke den smalle afsats ovenfor trappen i betragtning , men bevægede sig så hurtigt fremad , som om den havde haft almindelig bredde . Det er meget sjældent , at man slår selve panden hårdt mod en genstand uden på en eller anden måde at lægge fingrene imellem . Unge Hansen slog imidlertid med sin pande så voldsomt imod muren for enden af gangen , at hans følgesvend foreslog at notere ham for brud på husfreden ;  » han havde tydelig hørt , «  sagde han ,  » hvorledes to-tre mursten vare ramlede ind i nabokonens spisekammer , da Hansen stødte på . « 
— sådanne steder fandtes der i København , og så let gik det til , at et ungt , uerfarent mandfolk uforvarende kom i blandet selskab . 
— så var det , at Hansen dagen efter sad på kasernen og skrev på et lille , tjenstligt arbejde , som hans oversergent havde givet ham at udføre . Der bankedes på døren ; det var kammervagten , som kom for at ordne lidt i værelset . Der gik nogle minutter efter soldatens bortgang , så hørte Hansen en lille , let skraben af en fod mod gulvet bag ved sig ; han vendte sig om : det var den unge , mørke pige fra dagen i forvejen . Da Hansen således endelig blev hende var , brast hun ud i en fornøjet latter . Hun måtte være trådt ubemærket ind sammen med kammervagten , efter at hun først havde opspurgt sergentværelsets nummer . 
Siden den dag kom hun ofte igen og besøgte den kønne , lyshårede sergent ; og således skete 

det , at unge Hansen i sin fordringsløse uerfarenhed slog sig til tåls med pigebarnet . I førstningen tog han det hele som en spøg ; genertheden , den ulyksalige , ungdommelige generthed , der gjorde ham både varm og kold ved den første tilnærmelse overfor skabninger i kvindens billede , lagde ham flove udtryk i munden og nægtede ham at forstå hendes forfløjenhed , fordi han aldrig talte et alvorligt ord med hende . Hun indfandt sig stadig igen , og heri var Hansen i disse hede julidage heller ikke selv uden skyld . Hvad der i denne periode havde begyndt at indfinde sig og sysselsatte hans tanker stærkt , var det emne , som giver så mange unge mennesker anledning til angst og grublen , og som måske også indeholder et af de allervigtigste spørgsmål i menneskelivet — det emne , som en bekendt svensk forfatter er den eneste , der frygtløst har behandlet i almen form ( i en af sine bøger fra de senere år :  » Tjenestepigens søn «  . ) 
nå , de fleste resolute unge mandfolk af ikke alt for streng tante - opdragelse have vel efter en sådan grublen overhugget knuden med et rask slag og høstet den fornødne kundskab til verdens dårlighed på den kant også . 
Måske er visse uregelmæssigheder nødvendige for , selv hos det alleralmindeligste menneske , at drive livet en kende ud over dets sædvanlige træge pulsslag . 
— den unge pige indfandt sig altså jævnlig , og hun opdyrkede gladelig den herlige , uberørte 

jordbund , hun her havde fundet , og løj , så en gibs-figur kunne have grædt derved . Om forlovelse eller ægteskab talte hun i førstningen klogelig ikke et ord . Hansen vidste intet om , at hun og hendes fæller i grunden betragtede den nærliggende kaserne som deres retmæssige jagtgebet , ja endog på for-hånd havde delt de yngste underofficerer imellem sig . 
Hendes unge kvindesjæl , allerede prøvet i erfaringens og modgangens skole , søgte en støtte , som hun kunne klynge sig til og selv ofre sig for . 
Da hendes forsømte opdragelse havde ladet hendes lekture udelukkende bestå af dårlige romaner , hvilke bøgers blodtørstige indhold hun endnu slugte med lidenskab , og da hendes liv ikke syntes at byde hende den romantiske afveksling , hun trængte til , så måtte Hansen tid efter anden med forbavselse se , hvorledes hun udfoldede hele sin kvindelige opfindsomhed for at etablere optrin , rørende , drastiske scener , helst hvor hun selv kunne spille offerets rolle . Hun trængte ligefrem til at nyde sin egen ulykke . Hansen kunne dog ikke rigtig goutere disse små underholdninger . De ærgrede ham blot . Den stakkels unge pige havde trængt til vejledning af ældre folk , til kærlige , betænksomme hænder , ikke til kæresteri med en ung mand , der var lige så umyndig som hun selv . 
Han troede fra først af , at det hele var en leg , og fandt selve forbindelsen at være Pokkers  » rask «  . Han var oven i købet ikke langt fra at nyde en vis anseelse blandt sine alleryngste kamme 

rater , såsom kæresten slet ikke så ilde ud . Hun var en rask , københavnsk pige med et kækt ansigtsudtryk ; et par små , simple snøresko vare bundne på de lette , danselystne fødder , og under gangen havde hun ligesom et lille spidst , stift hop eller ryk for hvert skridt , et tegn på den ungdomsstærke , stridbare uafhængighedstrang , der altid gærede i hende . 
Men hos ældre standsfæller , der havde erfaret , at den  » lyse Hansen «  nu også var begyndt at  » gå i byen «  , fandt han kun en stiltiende misbilligelse . Med en vis overflødig , udfordrende ærlighed lagde han nemlig aldeles ikke skjul på , hvordan det stod til , ja han satte formelig en stolthed i derved at vise , at han erkendte sin livsstillings forholdsvise ringhed . 
Og så lærte Hansen både det ene og det andet i sit uprivilegerede kærlighedsforhold . Hun kom stadig igen , selv længe efter at Hansen havde bedt hende om at blive borte . Han besad netop den kvikhed , som piger af hendes Art søge hos den mand , de skal hengive sig til . Resten af de muligheder , der lå i ham , havde hun intet blik for . Og selv da hun tid efter anden mærkede , at han slet ikke var til sinds at bruge sin raskhed på den måde og på de steder , som hun anså for mandighedens rette arena , hang hun ved alligevel for om muligt endnu at høste frugterne af sin spekulation med ham . 
Men så hørte han en aften en ældre under 

officer fortælle en historie , som gav ham meget at tænke på . 
Der stod , fortalte den gamle , ved en af jæger-bataillonerne i København i sin tid en ung sergent , en brav , ærlig og jævn mand med en god skolegang og bekendt for sine ganske eksempelløse kræfter . Han kendte ikke til krogveje ; ordet  » List «  stod ikke i hans leksikon . Ærligere og pålideligere kammerat havde sjældent nogen underofficer trykket i hånden . Men netop på grund af sin store godmodighed var han bleven misbrugt . Han havde indledet et løst bekendtskab af samme Art som unge Hansens . Pigebarnet var hurtigt ved medfødte tilbøjeligheder sunket så dybt , som hun omtrent kunne ; men det arme , forladte kvindemenneske havde klamret sig fast med en virkelig , ofte uegennyttig kærlighed til sin godmodige sergent og hængt fast ved ham som en burre . Flere gange havde han selv af sin egen tarvelige lønning betalt rejsen for hende til hendes hjem i provinsen — hun var lige så ofte kommet tilbage og havde kastet sig om halsen på ham igen . Jægersergenten , som kunne løfte et halvvoksent menneske op i sin udstrakte arm , kunne af falsk hensyntagen til hendes køn end ikke drive det til at revse hende for hendes mange gale og forvorpne streger . 
Hendes løgnagtige hjerne havde udspekuleret et ikke ganske ukendt fif , idet hun havde opfundet en historie om , at hun var bleven frugtsommelig . Ved hjælp heraf håbede hun at lægge et endnu fastere 

bånd på ham . Han , godtroende som altid , lod sig bedrage ; men hans redelige karakter fornægtede sig intet øjeblik : han ville , når fødslen var overstået , straks tage barnet fra hende og sætte det i pleje på sin egen bekostning . 
Med månedeme , der gik , måtte imidlertid hendes bedrag til sidst komme for dagen . 
At løse forholdet var ham umuligt ; så truede hun med at gå hen og ombringe sig selv ; og han , enfoldig som kun mænd kunne være det , troede derpå . Når hun så havde ladet ham tilbage i den kummerligste uro , sneg hun sig med et tilfreds smil om sin modbydelige mund hen på en afsides danseknejpe . En gang spillede hun en stor trumf ud : hun var allerede kommen halvt ud i vandet i kastelsgraven , efter at hun først havde forsikret sig om , at en vægter måtte kunne høre hendes plasken . Våd om skørterne lod hun sig bringe på stationen , og det hele tilfælde blev refereret sympatetisk i aviserne . Hun havde opnået , hvad hun ville . 
Overfor en sådan korruption stod det stakkels , godlidende mandfolk aldeles hjælpeløs . Hvem ville redde ham ud af klemmen , når han ikke selv kunne ? 
Tilsidst havde det kvindelige bestie gjort så opsigtsvækkende skandaler i og ved kasernen , at chefen for jægerkoret var nødt til at afskedige underofficeren . Så var hun først rigtig glad ; nu havde hun sin Samson for sig selv — nu havde hun trukket ham ned i sin egen omgangskreds og kunne 

uhindret nyde hans selskab hver dag og glæde sig ved rovet af hans smukke mandige kraft og mageløs gode natur , medens han til gengæld , berøvet sin livsstilling , kunne luske sky omkring i kipperne og på gaden ved hendes side , forpint og nedværdige ! og søgende siettere og siettere selskab , indtil han en gang havde båret sit kors til -ende for sin svagheds og fåreagtigheds skyld , og skæbnen undte ham en opløsning på forholdet enten på den ene eller den anden måde . 
Således var det i gamle dage gået jægersergenten . Og at der var enkelte sådanne brådne kar i militærtjenesten , vidste enhver udenforstående altid mistænkelig god besked med , og alle de pågældendes meriter oven i købet — og lidt til efter behag , hver gang de på ny kom på tale . Men alt det øvrige , det , som den gamle fortæller her tilføjede , var det måske dog kun de færreste , der kendte . 
— Hansen indså , at han måtte søge at bryde sit forhold til pigen for enhver pris . Han havde ikke magt til at hjælpe hende uden selv at synke . 
Omsider skaffede hendes fattige forældre hende en kondition hos en onkel i en lollandsk provinsby ; og over al forventning lod det til , at forsøget denne gang var slået an . 
Men allerede forinden dette gik i orden , havde mere alvorlige prøvelser , nye og ukendte hærgninger ramt unge Hansen som følge af hans uerfarenhed og 

uforsigtighed , og de havde påført ham en unødig , overdreven angst , som hurtigt bragte ham ind i dybe og mørke grublerier , der vare for svære for hans alder og i et afgørende øjeblik hidførte en forvildelse , der nær havde blevet årsag til hans fuldstændige undergang , og som skal blive omtalt i næste afsnit . 

v . 
En morgenstund i de sidste , slemme hundedage — forløbelsernes og selvforglemmelsens hede dage — stod Hansen ved et åbent vindue i kasernens stueetage og drev på efternølerne i sit korporal-skab , medens kompagniets mandskab efterhånden samlede sig i geledderne i gården . Han røg sin morgenpibe med ungdommeligt velbehag og nød de sidste drag , inden piben skulle forsvinde , når han skulle afmarchere ; han stod og så ud af vinduet og nikkede godmorgen til flere kammerater , der med kaffegurglet Hals kom ud fra marketenderiet og gik over mod deres delinger . 
Ovre i den modsatte side af gården stod der langs en nabobygnings bagmur en række høje træer . Deres løvrige kroner søgte ud fra muren , op mod lyset , og kronerne havde trukket stammerne med sig , så at disse næsten alle havde den samme hældning ud fra muren . En frisk lille morgenvind lod sagte træerne bevæge sig . Et par af de længste grene nåde så langt ned mod jorden , at en voksen mand kunne gribe dem med hænderne . 

under træerne samledes de lystigt snakkende soldater , der endnu ikke vare trådte an i geledderne . 
I den høje mur fandtes hist og her små bitte vinduer , hvorfra nu og da grådige øjne holdt regnskab med soldaternes adfærd . 
En murer havde allerede i den tidlige morgenstund begyndt sit reparationsarbejde et steds i gården . I hvidt tøj og høje trætøfler gik han luntende omkring og syslede med kalk og sten ; en lille pibeknag havde han i munden . 
Fra gaden hørtes vognenes rullen . Når vognen var let , og den kørte på sporvognsskinnerne , hørte man en tid lang kun hestens trav , og det lød , som om det var en rytter , der nærmede sig . Men så kunne med et vognen løbe af skinnerne igen og røbe sig ved sin pludselige rumlen . Byen var vågen . Om lidt skulle også soldaterne rykke ud . 
En spurv flagrede hen og satte sig på gesimsen ved det vindue , hvor Hansen stod . Dens lille , stumpede krop med den ubetydelige stjært vippede op og ned , medens den lille gadedreng blandt fuglene sankede nogle smuler op , der var faldet fra rigere skabningers bord . Dens runde hoved holdt vagtsomt øje til alle sider , og for hvert korn , den pillede op , kvitterede den ved et dobbelt pip-pip . Det er nu en gang spurvenes sprog . Enhver Art af skabninger i denne verden har jo sine egne manerer . Men de er ikke alle lige fine . 
Pludselig tog den flugten og ilede gennem luften , med det lille hoved fremstrakt og de korte 

vinger baskende om kroppen med en utrolig fart ; det så ud , som om der kun var en vinge , og som om denne snurrede helt rundt om det lille legeme . 
En stor og vildsom bi satte alle sine kræfter ind på at flytte et stykke gammelt madpapir , der lå i gården , for om muligt at opdage et eller andet seværdigt underneden . Med kæmpekræfter rokkede den papiret og borede sig ind under det ; men pludselig syntes den at være bleven skuffet i sine forventninger ; den så sig om til alle sider , om nogen muligvis skulle sidde og more sig over dens fejltagelse , og fløj så bort med en indigneret brummen . 
Orme vred sig på jorden efter nattens regnskyl . Orme se altid ud , som om de for nylig havde lidt uret . 
Hansen kiggede op mod den ustadige himmel og betragtede røgen fra den høje skorsten på en nærliggende fabrik ; han så lidt efter spurvene , som krydsede om under små pippende hvin , og blev pludselig stående ganske stille og holdt næsten vejret tilbage for ikke at skræmme en lille enlig spurv , der netop havde sat sig i vindueskarmen . Han blev stående , stærkt interesseret af den lille , umistænksomme skabnings adfærd , således som man så ofte kan falde i betragtninger over de allerube-tydeligste ting . 
Derefter tænkte han på , hvordan vel hans fætter havde det efter skovturen , de i forening havde foretaget for et par dage siden . Fætteren var bleven 

tvungen til at gøre fortsat tjeneste som korporal ved den bataillon , han var udskrevet til . Han var den , som havde undfanget ideen om bemeldte skovtur . Hansen havde fra først af ikke haft lyst til at tage med ; thi han kendte sin slægtning som en bulderbasse , der alle vegne ragede sig i fortræd for sine ville og gale indfalds skyld , om end fætteren bar alle tegn på en gang med tiden at kunne blive en udpræget personlighed . Men da fætteren påstod , at ville Hansen ikke være med , så tog han derud alene , så var en vis dum ansvarlighedsfølelse vågnet i Hansen , og han havde alligevel som en slags beskyttende engel fulgt med den anden , der desuden var et godt og vittigt hoved , hvem han skyldte mangen en glad underholdning . De vare skolekammerater og barndomsvenner fra den lille provinsby , hvor Hansen allerede som dreng ofte havde taget skraldet af for den unge Detlefsen , når denne havde forset sig . 
Da de ud på aftenen gik hjem ad strandvejen , var Detlefsen , der befandt sig i en stærkt om-tåget tilstand , pludselig forsvundet ved vejens side . Hansen havde søgt efter ham — kom igennem en åbning på en hæk — trængte igennem nogle buske — rendte pludselig ansigtet imod noget blødt , der viklede sig om hovedet på ham , og hørte i samme nu et hvinende kvindeskrig . Det kom fra en dame , som sad alene og vippede i en høj gynge ; Hansen var uformodet løbet imod hendes klæder . En del unge herrer kom til , en af dem med en lygte ; samtidig var også Detlefsen bleven opdaget lig 

gende et steds i haven . Under megen lamenteren og mange forvirrede udsagn fra damen , der — i forbigående bemærket — ikke var helt ung længere , så begge underofficererne omsider lejlighed til at slippe bort under mange undskyldninger . 
—  » Hr . Sergent ! « 
En ordonnans stod lige bag ved Hansen med ordre til ham om at møde øjeblikkelig hos kompagniets løjtnant inden udrykningen . I stærk spænding gik Hansen derop . 
» Her er desværre kommeN eN klage fra grosserer N med flere meduNdertegNede herrer som vidNer . befaNdt de dem i forgårs aftes på straNdvejeN ? «  spurgte officereN . 
Hansen sank et eller andet og svarede :  » Javel ! « 
Løjtnanten oplæste klagen . Damen fra strandvejen havde , med en hos en nogle og trediveårig ungmø ikke ganske ualmindelig længsel efter pikante oplevelser , grebet den kærkomne lejlighed til at gøre et helt eventyr ud af sit sammenstød med et pur ungt menneske . Efter klagens ordlyd at domme måtte det nærmest opfattes som et forsøg på voldtægt , hvori den unge sergent havde gjort sig skyldig . Formodentlig havde hun dog i tide indset umuligheden af at tvinge ham til ægteskab på basis af det , der var foregået . Klagen indeholdt i alt fald ikke noget nærmere derom . 
» De vil komme til at møde i morgen middag hos bataillonschefen angående denne sag . Den vil måske gå videre til den civile ret . «  hermed affærdigede 

løjtnanten unge Hansen ; han følte sig ikke sikker på at bevare sin alvor længere . 
Men Hansen mærkede det ikke . Han gik , dybt rystet i al sin uerfarenhed . Møde hos chefen ! Rettergang ! Domstol ! Det var jo forfærdeligt ! Hildet i sine specifik - ungdommelige , mørke betragtninger , der endnu forværredes ved de sidste tiders hemmelige lidelser , så han hele sin tilværelses horisont trække sammen i et eneste stort uvejr . 
Skulle han vælge nogen fortrolig , rådspørge , forhøre sig ? Nej , i mandig indesluttethed ville han bære sin skæbnes hårde byrde alene . Hvad formåede han vel mod de mange vidner , som støttede damens forklaring ? 
Ja , når han så endda forinden havde kunnet få talt med disse folk , med denne grosserer , forinden klagen var kommen ! Men kunne han finde stedet på strandvejen igen ? Og nu , da alle og alt syntes at forene sig imod ham — hvad skulle han gøre ? 
Kort efter marcherede han ved fløjen af sin deling ud af kasernegården . 
— unge Hansen gik omkring med hjertet i halsen . Alle andre tanker blev opslugte af den knugende følelse , at der forestod ham noget ualmindelig slemt . Maskinmæssig passede han sine pligter under øvelsen , talte ikke ret meget og kunne ikke smile , så gerne han end ville for at skjule sin nedslåethed ; og drev han det "endelig en gang imellem til at tale et ord ud over det nødvendige , så var det ham så besværligt , at han selv mærkede den dumpe klang , hans stemme havde . 

enhver af os har vistnok en gang i sit liv prøvet den stundesløse frygtfornemmelse , som går forud foi' en forventet straf ; om ikke andet , kan vist enhver mindes de kvalfulde timer , der gik forud for faders hjemkomst , når vi som børn havde været uartige , og moder havde truet med at  » sige det til far «  . 
En dyb angst havde lagt sin blytunge vægt over unge Hansens sind . Natten forløb under en urolig slummer , da endelig den dumpe mathed , som plejer at følge efter stærke sindsbevægelser , havde skænket ham den velkomne søvn . 
— dagen derpå var en søndag . I den stærkeste middagshede vandrede han til den gamle chefs bopæl . 
Han havde allerede taget sin beslutning . Lykkedes det ham ikke at modbevise eller omstemme de klagende , så ville han gøre en ende på sit liv . 
Hvorledes forklare , at hans fortvivlelse så hurtigt nåde denne yderste grænse ? 
Den stærke eksaltation , hans ungdommelige , stærke ærekærhed , som ikke kunne forlige sig med den blotte tanke om en straf for en forseelse , der ville stemple ham igennem mange tider som en rå , simpel person , men dog navnlig de sidste tiders dybe modløshed var det , som nu i et kritisk moment forvirrede hans forstand og lod ham i total selvforglemmelse søge- en i vore dage ikke længere original måde at trække sig ud af en hård knibe på — en sådan modløshedens selvforglemmelse , som 

vel en gang i livet kan komme over ethvert menneske med karakter , når han føler sig krænket i sit inderste . 
— solen brændte som sagt det stærkeste , den endnu havde drevet det til i den sommer . Klokken manglede endnu lidt i tolv , da Hansen nåde chefens hjem , og han ventede udenfor gadedøren i nogle minutter og søgte at samle sig lidt sammen . Men han mærkede allerede , hvorledes hans hænder rystede , og hvor tør han var i ganen , og hvorledes knæerne kniksede under ham , når han ville støtte fast på benene . Han var som lamslået . Den varme uniformsfrakke trykkede ham slet ikke længere . Han gøs , og han kunne ikke have løftet et lispundslod , uden at han var kommen til at kaste op af anstrengelse . Han havde en forudfølelse af , at hans sag var tabt . 
— det var forbi . 
De civile herrer vare til stede . De havde fastholdt deres vidnesbyrd om sergentens usømmelige optræden . 
— efter tur var han trådt ind til chefen . Men da han stod indenfor døren , blev alt , hvad han ville have sagt , stikkende i halsen på ham . Den tilvante , stramme disciplinerthed , da han stod overfor en officer af så høj rang , det sidste døgns forvirrede tanker , vel også lidt trods — alt havde forhindret ham i at tale i det afgørende øjeblik . 
Chefen havde måttet antage klagen for grundet . En hård straf var Hansen vis . 

Hansen gik bedøvet bort . Så var da alt tabt . Han gik hjem som i en døs ; solen skinnede lige så klart som for ; men der havde lagt sig ligesom en sky over hans pande og øjne . 
Folk gik pyntede omkring og glædede sig ved festdagen , og glade børn råbte efter ham :  » Soldat ! «  medens de allermindste fra barnevognene akkurat kunne strække en lille hånd ud og hvine  » dat ! «  når de så ham . 
Badet i sved nåde han hjem på den øde kaserne , satte sig på sin seng og forsøgte at tænke . Men det var i førstningen forgæves . Kun et stod fast hos ham : ikke mere snak om sagen ! Bagefter , når katastrofen var sket , så kunne de domme ham alle sammen , hvem som ville ; så fik han måske endelig sin ret . 
Straf ! Blive stemplet som en dum og grov , en umulig person ! Hvad havde han så for sin stramme , soldatermæssige optræden , for sine drøje læreår på elevskolen , sit selvpineri senere hen med den knappe lønning , sin flid på uddannelsesskolerne ved bataillonen , sin instinktmæssige og vel tillærte på-passelighed overfor mandskabet — hvad vejede det alt sammen i vægtskålen mod et eneste øjebliks uheld og den krænkende mistanke , der nu var rettet imod ham ? 
Med hovedet i sine hænder sad han foroverbøjet på sengekanten , medens tankerne kom og gik , og den klare sol sendte en stråle ind gennem 

vinduet , spillende i hans lyse hår og på hans blege ansigt . 
Men kunne da disse grosserermennesker virkelig tro , at han havde kunnet begå en slig gemenhed ? 
Å jo , hvorfor ikke ! Et ungt menneske af underklasserne , som kun søgte simpelt selskab , som var vildledt og halvvejs fordærvet — en vel uddannet menig , som stod på fløjen af geleddet med groft tøj og med gevær — å jo , de måtte tro , at han var i stand til at opføre sig på den måde . 
Og unge Hansens forvildede tanker arbejdede videre . 
— skyde sig ! Geværerne hang i lange rækker ude på gangen og inde på mandskabsstuerne . Et par patroner ejede han fra øvelsesskydningen . Men skulle det være straks ? Et var det at tage beslutningen , således som i går eftermiddags , et andet at se sagen på nært hold . Han følte , at modet svigtede . 
Men der var endnu hele den lange søndag tilbage , og penge havde han da endnu , en halv snes rigsdaler omtrent . Hvorfor så ikke efter evne nyde de sidste timer ? Med krampagtig glæde greb han denne udsigt  ; så var det frygtede øjeblik i alt fald skubbet så længe ud . I morgen tidlig , når han kom hjem , ville det desuden være rigtig passende ; hans stuekammerat var på hospitalet , så der var ingen , der ville forstyrre ham , når han i den kommende morgenstund gjorde alvor af sit forehavende . Ja , således skulle det være . 

med dødslappede ansigtstræk , med en knugende følelse om hjertet og rystende hænder ordnede han sine få ejendele , brændte nogle breve og gik i byen — og dermed stak unge Hansens gode engel for en stund hænderne i lommerne på sin paletot og så til den anden side . 
Hvis nu Hansen havde været en stor begavelse , eller et særdeles fromt menneske , eller en personificeret romanhelt , så havde han måske skænket sine penge til en fattig kone , han havde mødt , eller begået en anden apostelgerning i stedet for at more sig for pengene . Men han var , som flere gange tidligere bemærket , et ganske almindeligt menneske med menneskedrift og menneskeligt egensind og en overvættes omsorg for sig selv og unge Hansen . 
Detlefsen var for længst gledet ud af hans tanker . 
Rekvisithandlerens datter henne fra Sølvgade kunne ikke begribe , hvorfor den høje , lyse Hansen havde set så forstyrret ud , da hun talte med ham på gaden , og hvorfor han havde taget hende i hånden til farvel , som han ellers aldrig plejede .  » Han så så underligt på mig , mor ; du skulle bare have set , hvor øjnene stod stive i hovedet på ham . Han var vist syg , det skind ! « 
— om natten klokken to vågnede Hansen ; han lå alene og afklædt i en seng på et fremmed sted under en alt for stor dyne , hvis stærke hede havde vækket ham . Fra den nederste etage i huset , hvor flere vinduer i en matrosknejpe stod åbne , 

trængte støj og skrig , skingrende latter , afrevne stumper af sungne viser og lyden af et fortepianos klimprende toner op til ham . Endnu i halvsøvne havde han følt sit sind trykket af en navnløs , tung byrde ; det suste og bruste igennem den varme sommernat op til det afsides værelse , hvor han var bleven hjulpet hen , da han var sovet ind under sin rus , og hvor han nu i halvvågen tilstand efterhånden følte hele gårsdagens fortvivlelse vende tilbage med akkompagnement af en eneste Melodi , som fortepianoet idelig gentog : valsen af  » Prinsesse toben «  . 
Med et stod det med forfærdelig tydelighed for ham :  » Det er i denne morgen , at du skal dø ! « 
— han havde forgæves søgt at spise noget i går eftermiddags . De bedste spiser vare blevne så underlig tørre i munden på ham . Så havde han drukket , og var blevet ved med at drikke , til han ikke mere var sig sine handlinger bevidst . Han var så ung , og hans beslutning var så svær at bære . Han kunne være modig nok , som vi i begyndelsen af denne bog have set , når det gjaldt et eller andet rask træk i samme nu ; så handlede han efter en øjeblikkelig indskydelse , i ophidselse eller , om de hellere vil , dum dristighed . Men denne lange , seje konfrontation med dødsøjeblikket — det var noget helt andet . 
— nu kunne der kun være få timer tilbage , inden dagen brød frem . I erkendelse heraf stræbte hans matte bevidsthed mod mere nydelse , blot lidt 

endnu , inden dagsskæret viste sig . Det var jo hans sidste nat , og der hjemme lå der kun en kugle og ventede på ham . 
Han famlede ved sin gamle , stumpede lærredsskjorte , en gammel kommisskjorte fra elevskolen ; den var våd og varm . Derefter søgte hans hånd på bordet efter en ølflaske ; men han fandt kun en lille vandkaraffel med ækelt , lunkent vand . 
Ensomheden , mørket og den skrækkelige udsigt for morgendagen forekom ham uudholdelig ; men han havde ikke beslutningskraft til at rejse sig og søge menneskeligt selskab . Den foregående dags begivenheder syntes ham langt , langt borte ; imellem dem og nuet lå der et Kaos af elendighed , rystelser , håb og fortvivlelse , en lang , nerveødelæggende række sindsbevægelser , som omsider vare blevne efterfulgte af den sløvhed , der havde gjort ham så godt . Han havde ofte læst , at mennesket kort før døden tænker på sin barndom , på langt forud-gangne hændelser , på rene ubetydeligheder — sligt ville just nu ikke falde ham ind . Hvad der derimod oftere vendte tilbage i hans tanker , det var spørgsmålet : kan alt endnu ikke blive godt ? Kan du ikke få din ret uden at opofre dig selv som vidne for din uskyldighed ? 
Og sammen med håbet steg selvbebrejdelsen frem for hans sjæl : skylder jeg ikke mine forældre at overleve min vanære , for en gang i deres alderdom at kunne være dem til støtte ? Jeg har jo slet ingen ret til at berøve mig selv livet . 

men Hansen var ung , og Hansen var egoistisk . 
» Og hvordan mon det øjeblik vil være , når kuglen sprøjter min hjerne ud af hovedet ? Vil jeg føle smerter derved ? « 
Nej , han havde læst , at døden ved et skud gennem hovedet kommer så hurtig , at den berøver hjernen sin evne til at opfatte smerten . 
» Men om nu patronen klikkede første gang — ville jeg da have mod til at gentage aftrækket ? Hvorledes vil jeg lægge mig på sengen derhjemme ? Jeg må vist lægge mig omvendt , at jeg kan trække geværet af med højre hånd . Hvorledes vil mit ansigt se ud , når man finder mig ? Jeg må stræbe at se rolig ud i sidste øjeblik . Jeg er næppe tyve år gammel , og nu skal det allerede være forbi ! Men er jeg da nødt til at skyde mig , fordi jeg har patronen parat der hjemme ? 
Valsen af  » Prinsesse toben «  blev endnu ved at lyde op til ham og ledsagede hans sørgelige , forvildede tanker . Og ved enden af disse så han et langagtigt , brunt kobberhylster med en spids Klump bly i den ene ende , og han kom til at ryste ved at forestille sig , hvorledes alt ville stå i et ildhav for ham i et eneste , uendeligt sekund , når den skælvende finger havde bevirket aftrækket . Han følte en skælven fare igennem sig og var i næste øjeblik aldeles kold . 
Og bag ved gerningen — hvad ventede ham der ? Ville Vorherre tilgive den æresyge fortvivlede , der manglede mod til at stå for verdens uretfærdige 

dom — der i forvildet selvopgivelse , i halvt vanvid selv overrev sin livstråd ? 
Han turde ikke tænke sig fortsættelsen — hvor hans sjæl ville være henne , når soldaterne vare styrtede til , hidlokkede ved knaldet , og stod rundt om hans leje , medens måske et par sergenter , stolte af at være de første og på forhånd nydende tilfredsstillelsen ved at kunne fortælle om , hvorledes de fandt ham , syslede med hans person eller tilkaldte løjtnanten . 
Her blev hans tanker afbrudte ved , at der fra et værelse i stueetagen pludselig hørtes en del grove mandsrøster , som begyndte at synge : 
0 , Charlie is my darling , 
the young Chevalier . 
’twas on a Monday mørning , right early in the year , that Charlie kame to our town , the young Chevalier . 
0 , Charlie is my darling , the young Chevalier . 
Melodien forekom Hansen bekendt . Han troede at kunne mindes , at militærmusiken havde spillet den der hjemme , og at det var en skotsk Melodi af  » Bruden fra lammermoor «  . Teksten kunne han derimod ikke forstå på den store afstand ; men af enkelte ord i den drævende sang kunne han høre , at den var 

engelsk . Kun det ofte gentagne omkvæd hørte han med stor tydelighed . 
Sangen hørte op , og pianoet tog igen fat på sin Vals . 
Med klamme hænder strøg han sig over den svedbadede pande og stirrede urolig ind i mørket , der omgav ham . Hvad var det for noget hvidt derhenne ? Rørte døren sig ikke ? Og hvorfor skulle denne infernalske Vals blive ved at pine hans øre ? Hvorfor valgte den spillende netop at blive ved med den Melodi ? Å , han — eller hun — kunne vel ikke andre end denne den letteste af alle øvelsesMelodier . Venstre hånds greb lød så dumpt og passede så mådeligt til Melodien — hun kunne naturligvis slet ikke spille , men kun lige akkurat klimpre den ene Vals . Han prøvede på at udregne , hvor mange gange hun havde spillet den igennem . Ni gange i træk , vistnok . 
Men ville hun da ikke holde op at martre hans sjæl med den uudholdelige klimpren ! 
Han lå stille hen i nogle minutter . Så huskede han pludselig , hvorledes han havde været til mode den første aften , han som rekrut var gået til sengs på den store mandskabsstue ved batail-lonens skole . Han var den gang kun sytten år gammel og var her sat i klasse og selskab med de fem år ældre , værnepligtige menige , og han følte dybt savnet af kammeraterne fra elevskolen , hvem han efter de tre Års samliv kendte bedre hver og en , end mange kende deres egne brødre . Han havde 

følt sig så ene . Hvorledes han netop nu kom i tanker om denne aften , kunne han ikke forklare sig . Men så var det , at korporal Adler , en bedre stillet mands son , var gået igennem stuen , da han lidt senere end mandskabet selv skulle til sengs , og han havde gjort et sving om ad til den krog , hvor Hansens seng stod i mørket , og givet ham et lille , let slag i ansigtet med sine sammenrullede handsker — blot et ganske lille slag , uden at tilføje noget ord ; så var korporalen gået videre . Men Hansen havde dog den gang taknemmelig følt denne lille berøring som en venskabstilkendegivelse , en mindelse om , at han ikke var ganske ene — — 
hans opmærksomhed blev nu vakt af en stemme , som kom nærmere og nærmere op ad trappen og standsede uden for døren . Et ældre kvindemenneske stod her og tyssede på en mandsstemme , der syntes at komme længere nede fra trappen . Hansen hørte , hvorledes fruentimmeret talte om ham selv :  » det var vist et rigtig skikkeligt skrog , ham derinde ; han var fuld , og det var en soldat , og hun vidste ikke , hvad de skulle stille op med ham , for han havde snakket så forfærdeligt og sagt , at han ville slå sig selv ihjel i morgen ; hun havde en gang tidligere i sit liv beværtet en , som hun vidste ville blive selvmorder , og nu var det så uhyggeligt med denne unge fyr her igen . «  mandsstemmen sagde et eller andet ; men kort derpå druknede den imellem en hel del andre mandsrøster ; der blev en voldsom larm et par minutter , idet politiet var trængt ind i 

sømandslogis-huset for at foretage en arrestation ; derpå blev alt igen roligt , og fortepianoet begyndte på ny sin ensformige , dræbende Vals . 
Hansen mærkede , at en svag lysning trængte igennem vinduet . Det måtte være morgenen . Han gyste og forsøgte at rejse sig , medens han mærkede , hvorledes ansigtets muskler trak sig krampagtigt sammen ; han ragede lidt på gulvet og fandt sine korte sokker og klædte sig på . En frygtelig mathed lå over hans lænder ; han følte sig trykket af legemligt ildebefindende . Især plagedes han nu igen , uden selv at vide det , af en stærk tørst ; han følte kun et stort savn , men kunne ikke forklare sig , hvad det var han manglede , således som så ofte et menneske kan gå i timevis og ikke tænke på at oplede årsagen til en ilde fornemmelse . 
Han famlede ned ad den gammeldags trappe og måtte i gadedøren knibe sig forbi nogle engelske søfolk , formodentlig de syngende fra før ; de stod og snakkede livligt sammen i deres sprog ; det lød , som om hver af dem havde en varm kartoffel i munden . Det gjorde ham godt , da han kom ud på gaden . Det havde regnet lidt ; men nu var der et lille ophold , og luften var frisk og ren og lod ham snart overvinde den kvalme , som havde forenet sig med rusens virkninger . Over ham blinkede stjernerne i den kølige sommermorgen — disse stjerner , som han skulle se for sidste gang . 
Hvor var det dog knugende at tænke sig , at hvert skridt bragte ham nærmere til det ladte gevær 

og hans faste beslutning ! Ikke en lille stråle af håb ? Skulle han ikke søge at ride stormen af eller også tage mod straffen for at købe det dyre liv ? Hjertet slog højere i hans bryst ved tanken om livet . 
Nej , ingen udsigt til redning . Alt var prøvet , overtænkt og forkastet . Det ville være usselt at begynde for fra igen ; så hellere knuse hovedet . Men ville han nu også kunne nå aftrækkeren , når mundingen af geværet trykkede sin kolde ring mod hans tinding ? Jo , han havde jo prøvet stillingen , inden han gik hjemme fra , og ved en lille snor sat sig i forbindelse med aftrækkeren . Alt var ubønhørligt i orden . 
Skildvagten lukkede kaserneporten op og så lidt langt efter hans fortrukne ansigt , da han med en kort genhilsen skyndte sig forbi . Ud fra det store mandskabsrum trængte skarpe , sure Dunster fra de mange åndedræt , som derinde arbejdede for blodets omløb under den korte , kostbare nattehvile . Geværerne hang lige inden for døren . 
Det var en lettelse for Hansen at genfinde kasernens brede trapper , som han af vane passerede så let ; langsomt steg han opad og nærmede sig sin dør , idet han søgte efter nøglen i sin lomme — — — men hvad var det ? Der var jo lys derinde , og døren var uaflåset ! Hvem var trængt ind under hans fraværelse ? — og patronerne og sedlen , det blad papir , han havde beskrevet og lagt på bordet 

med angivelse af grunden , hvorfor han ville tage livet af sig selv — var alt det set af andre ! 
Rask rev han døren op — lyset blændede ham et øjeblik — der så han Wolff med de underlige , dybe , ligesom anstrengte øjne ligge på hans seng , påklædt og med en åben bog i hånden . Du store gud ! Hvad havde Wolff her at bestille , og hvorfor var han vågen på denne tid af døgnet ? Alt måtte være opdaget . 
Hansen havde ikke set Wolff i de sidste to måneder . Først for et par dage siden var Wolff vendt tilbage til bataillonen , efter afgivelse til en fremmed afdeling . 
» Hvad Pokker , Hansen , «  sagde Wolff muntert ,  » er du bleven en snigpatrulje  ? Hvorfor går du med gevær på i denne rare morgenstund ? Er du nu bleven så tjenstivrig , at du holder kammereftersyn klokken halv fire om morgenen ? Du er vist en smule svirende , kammerat . Kom her og lad mig se skyderen , om der er rust på låsedelene . Nej — den er jo meget pænt pudset ; nu skal jeg løbe ned med den igen . Ja , du undskylder måske , at jeg gik ind hos dig her ; jeg skal nemlig sige dig : jeg havde tabt nøglen til min egen dør , og så kom jeg desuden selv for sent hjem til , at jeg ville sove , og derfor tænkte jeg : hos Hansen er der plads , så længe hans stuekammerat er på sygehuset — og så gik jeg herind . Nu skal jeg straks komme igen . « 
Hvad Hansen fortalte sin ven i den regnfulde 

morgenstund , og hvad Wolff trøstede ham med , så at han atter fik varmet hans forstyrrede sind op , det lader sig ikke så let gengive . De sad ikke med hinanden om halsen , som en præstefamilie ; de tog ikke engang hinanden i hånden , som ældre , prøvede mænd ville have været forfaldne til , eller viskede hemmelige tårer af ojet ; nej , i korte , tørre udbrud , med jævnhedens drengeagtige sky for at tale korrekt og bogstavret , fortalte Hansen alt for den ældre kammerat , der stjal sig til at se på ham en gang imellem og nu og da indskød sine opmuntrende bemærkninger ; og disse fandt nu en modtagelig jordbund hos den unge , forvildede sjæl , der i det sidste døgn havde gennemgået så mange rystelser . Og med den frembrydende dag vågnede håbet stærkere og stærkere hos den unge mand ; al skam og straf kunne måske dog endnu undgås . 
» Der er vistnok det rigtige , gediegne soldaterblod i dig , «  sagde Wolff ,  » den rigtige , stærke æresfølelse , som ikke vil gå på akkord . Din fader er jo også en gammel soldat . Men du er for hastig ! Husk på , hvad du skylder dine forældre ! Hvad tror du ikke , de have kendt af forsagelser og prøvelser for din skyld alene ? Og er det også alt sammen så galt , som du vil gøre det til ? Du sagde intet til bataillonschefen ? Nej . Men gå så til ham igen i dag og glem ikke mundlæderet hjemme , eller , hold lidt ! har du slet ikke været hos din kompagnichef  ?  « 
» Nej . « 

» Ja , se der har vi det ! Nu går du smukt til ham i formiddag og siger omtrent således :  » Hr . Kaptajn ! De er min nærmeste foresatte , mit beskikkede værge ! De er en vellært og betænksom mand , som skal regere over flere hundrede mennesker , og de er så meget ældre end jeg ; de vil forstå mig , når jeg fortæller min ulykke . Jeg lider under pine og forsmædelig mistanke — red mig ! Jeg er mere værd , end man tror om mig ! Jeg er nu og altid parat til at opfylde enhver fordring , som appellerer til min soldatermæssige æresfølelse , min lyst til tjenesten og min pligttrohed ! Miskend mig derfor ikke , når jeg nu har fortalt dem hele det pinlige tilfælde , jeg er stedt i , men tal min sag , som kun deres indflydelse formår det ! « 
Hansen følte , at Wolff havde ret . Hvorfor ikke tale frit ud til sin underafdelingschef , til  » Kompagniets fader «  , med hævet hovede og klare øjne ? Det måtte jo straks kunne ses på ham , at han var uskyldig . 
Hvis han ikke nu viste den rette tillid til sin kaptajn , ville hele den uopklarede misforståelse jo endog få mere end en øjeblikkelig indflydelse ; den ville også senere hindre hans fremgang i tjenesten . 
Og Wolff , som var den eneste , der havde anet uråd - også dermed kunne han trøste sin unge kammerat , at ingen andre vidste noget om dette døgns forvildelser — Wolff , som trolig havde holdt 

ud på Hansens værelse siden den foregående eftermiddag , fordi patronerne havde været ham et bevis for , at her skulle handlingen foregå — han tvang ham nu også til at lægge sig på sengen den times tid , der endnu var tilbage inden apellen ; og da Hansen med et lettere sind var slumret ind , så blev Wolff siddende hos ham i dybe tanker og grundede over , hvor let her kunne have gået et ungt , forhåbningsfuldt menneskeliv tabt for en ringe sags skyld . 
— om formiddagen traf Hansen ikke sin kompagnichef hjemme . Om aftenen kom han , netop som kaptajnen var alene hjemme og skulle gå for at hente sin familie , der var i besøg hos en ven . 
Der brændte et enligt , flakkende lille lys i kaptajnens kontor . Da chefen så op fra sit arbejde ved skrivebordet , sad Hansen endnu helt sammensunken i armstolen , han havde anvist ham , og rejste sig ikke op , som tjenestens regler bød det . Så mærkede kompagnichefen , at der var noget i vejen . Og ganske stille , med et enkelt , stjålent sideblik nu og da , stillede den fint dannede mand sig hen og så ud af et af de store , mørke vinduer , alt imedens Hansen med sagte stemme , der kæmpede med gråden , fik fortalt det alt sammen og betroet ham sin sorg . 
— to dage senere marcherede Hansen igen glad og frisk af sted , når øvelsen begyndte . 

kaptajnen havde været hos grossereren og haft en lang samtale med ham , der endte med mere spøg og latter , end den var begyndt ; og grossereren var endog så høflig selv at følge med ind til byen for at hente sin klage hos bataillons-chefen . 

vi . 
Indtil hen på eftermiddagen havde unge Hansen været på vagt og ført en tilværelse som en pælemusling . Henimod skumringen begav han sig i et lille tjenesteærinde ud til kompagniets ældste sergent , en forhenværende håndværkssvend , der hed Olsen og boede i en af de nye bygninger , som vare opførte udenfor voldlinien på det gamle fæstnings-glacis . 
Hansen havde endnu fornemmelsen af vagtens hårde træbænke , hvor det ubarmhjertigt lange døgn var hengledet for ham med afbrudt læsning af blandet indhold , med småsøvn , jævnlige udråbninger og sløset småspekuleren ; han havde smagen af hvidtøl og tort smørrebrød i munden og syntes endnu at kunne lugte de rådne , med skråspyt overfyldte træspyttebakker , som vare ethvert vagtlokales prydelser . Han var i den ferske , forladte stemning , som indfinder sig ved fire og tyve timers ubeskæftiget indelukkelse på et sted , der er blottet for al hygge og hjemlighed . 
— han havde ikke kendt noget nærmere til Olsen 

førend en aften , da han var til slapperads i en ølkælder , indbudt af en gammel spillemand . Denne , en flink og stram soldat , havde i adskillige år måttet vente på det lille messingkors , sit 8 Års hæderstegn , såsom nogle misgreb , han i sine pur unge dage havde gjort sig skyldig i , havde bevirket , at han ikke fik den nævnte distinktion efter de reglementerede 8 Års forløb , men først efter en længere årrækkes upåklagelig Vandel på ny kom i betragtning . Den gamle spillemand besad ikke evne eller opfindsomhed nok til ad anden vej , ved selvstændig handling , at skaffe sig selv et  » Hæderstegn «  , og han havde grædt som et barn over sit uheld nu og da i de lange år , han havde måttet savne den lille hædersbevisning . 
Til gengæld havde nogle af hans kammerater , der i flere år var optrådt fjendtligt overfor ham , fordi han en gang for mange tider siden var gået forud for dem ved en udnævnelse , idet han var den bedste til at blæse på horn , så småt begyndt at tilgive ham dette og vare endog blevne helt venlige overfor ham i de senere tider ; den vedblivende forbigåen , når der var tale om hans hæderstegn , var dem dog en slags satisfaktion . 
Den omtalte aften havde han grædt igen , men af glæde . 
Der havde været flere andre spillemænd og nogle underofficerer til stede foruden de øvrige kældergæster , fabrikarbejdere , arbejdsfolk og håndværkere . 
Heller ikke Dideriksen havde manglet , men også her samvittighedsfuldt opfyldt sine pligter som 

» opførende kavaller «  for de yngre tilstedeværende kammerater . 
Olsen havde ikke været nærværende . Han var en mand , som i almindelighed holdt sig for sig selv i sit lille , prægtige hjem . Men samme aften var han kommen gående forbi ølkælderen og havde gennem et åbenstående vindue hørt de højrøstede pokulanter ; og henne ved en side i værelset , omtrent lige indenfor vinduet , havde Hansen siddet i en temmelig om-tåget tilstand og med stive blikke hørt på et længere foredrag , som en spillemand holdt i sin egen jargon om musikkunstens fortræffelighed og sit eget instruments vidunderlige overlegenhed . Olsen var da resolut gået ned i kælderen og havde sagt :  » Hansen ! kom med ! «  og da dette ikke havde frugtet , og de øvrige tilstedeværende havde gjort alarm herover og spurgt , hvad Olsen havde der at bestille , og hvad det kom ham ved , at sergent Hansen sad her — ja , den gamle festgiver var endog bleven alvorlig vred og havde råbt ,  » at hvad enten man var spillemand og blæste på horn eller garvede kalveskind , eller man var underofficer med duelighedssnor , fuldskæg , syv børn og grønthandel ( han sigtede herved ikke bestemt til Olsen ) , så kom det ud på et ; den ene var lige så god som den anden og havde samme distinktioner og samme lønning og hørte til den samme klasse i samfundet — «  , så havde Olsen i et par drøje ord givet ren besked :  » Hansen skal ikke sidde her og høre på eders vås ; drik med andre , som passer bedre for dem . 

nu følger de med mig , sergent Hansen ; de har at lystre en foresats befaling ! « 
Oppe på gaden havde han så givet ham en lille privat overhaling :  » Jeg kan ikke forstå , at de , med deres kundskaber og opdragelse , vil søge det selskab ! Husk på deres fremtid , mand , og rend ikke i byen med den første den bedste , som i en fejl anvendt godmodighed giver dem et glas øl for at høre på hans sludder ! Hvad tror de , at følgerne bliver ? Gå hjem og i seng ; nu følger jeg dem til kasernen ! « 
Så skrap havde Olsen været i sin respektable Iver . 
» Kom op til mig ved første lejlighed , «  havde Olsen en gang senere sagt ,  » og se en gift underofficers hjem . Der var måske et eller andet derved , som kunne interessere dem . « 
— Olsens unge hustru lukkede op ved Hansens ringen . Han havde truffet hende tidligere ved underofficerernes festlige sammenkomster . Hun var temmelig høj , slank og smuk . 
» Nu skal jeg se , om min mand er nede i sit værksted , «  sagde hun .  » Han har jo været Sadelmager , ved de nok , og han har alle sine remedier nede i kælderen ; der står han og arbejder , når han er kommen hjem fra fælleden . Vil de ikke sidde ned så længe ? « 
Hansen satte sig hen ved vinduet . Huset lå ud for nogle åbne partier , hvor senere de smukke anlæg , byens  » Lunger «  , er bragte i stand . 

hen over nogle lavere bygninger og nogle huse , der vare under opførelse lige overfor , så han den store hovedstad rejse sine kirkespir og høje Tage op over de gamle volde og træernes kroner . 
Hansen så ud over den store , mumlende by . Han så København med hele sit skikkelige , barberede ydre brede sig neden for det høje hus’es vinduer . Op over de fjerntstrakte husrækker pegede kirketårnene ; hvert tårn betegnede sit eget kvarter med hovedgader , sidegader og smøger , disse kvarterer , hvis afgrænsninger og betegnelser som Sankt annæ ( eller en anden Sankt gud ved hvem ) respektive østre og vestre kvarterer vedblivende vil være en gåde for den store almenhed . Den lemlæstede frue kirke , nu kun en firkantet tårnkolos , og nikolajtårnets grimme konturer med tidskuglen foroven ragede op over alle andre bygninger og spir og fortalte om svundne tiders hærgninger , om ildebrande og om fjendtligt bombardement . Rosenborg med sine forgyldte vejrhaner lignede et nydeligt lille papslot . En gang havde det ligget ved byens udkant , med sin snævre have som kongelig lystpark ; nu lå det ikke ret langt fra byens midtpunkt . Rundetårns enestående bygningsform , den rastløse Kristian den fjerdes værk , og den hosliggende trinitatis kirkes lange , høje tagryg , der passede til tårnet som kattens ryg til hovedet , vare også synlige . Længst borte lå frelserens kirkes tårn med den spiralsnoede opgang , og kort derfra Grundtvigs kirke , den tyske kirke med sit beskedne , fordringsløse spir . 

lige overfor huset på den store , åbne plads , hvor en del af fæstningens gamle glacis var i færd med at blive jævnet , lå en meget stor , rund træbygning . Det var et cirkus , som et omrejsende beriderselskab havde ladet opføre for den korte tid , hvori selskabet agtede at forlyste københavnerne med dets præstationer . Fra bygningen hørtes piskenes knalden og den ejendommelige , skarpe cirkusmusik , der synes mere beregnet på at live hestene op end på at tjene til underholdning for publikum . 
Stuen , hvori Hansen sad , var lille og tarvelig , men pyntelig alligevel i al sin renlige nethed . Et lille fortepiano stod endogså ved den ene side . På væggene hang der nogle af de uundgåelige olietryksbilleder i forgyldte rammer . Alt var pænt og hyggeligt , hvor langt mere tiltrækkende var ikke dette renlige lille asyl end kaserneværelserne med deres hele triste og skidne apparition ! 
Han blev afbrudt i sine betragtninger ved , at Olsens hustru kom tilbage . 
» Nej , min mand var der ikke . Men de venter måske lidt , så kommer han nok hjem . «  dermed tog hun noget sytøj frem og var efter nogle indledende bemærkninger snart i samtale med ham . Hansen fandt hende i besiddelse af både ligefremhed og naturlig ynde . En gang imellem måtte hun rejse sig og pusle lidt ude i køkkenet . 
En sød lille pige , knap et år gammel , lå og krøb på gulvet . Når hun bevægede sig , og navn 

lig når dette skulle ske hurtigt , støttede hun på den ene hånd og det ene ben og slæbte det andet lille krummede ben frem der imellem , omtrent som visse stakkels krøblinge kunne ses at bevæge sig på Københavns gader . Hun kunne ikke gå endnu . 
Når moderen gik ud af stuen , sad den lille pige først forventningsfuldt og stirrede hen mod døren og drejede det lille , runde hoved på den fine , hvide nakke om efter hende . Så bevægede hun sig hurtig af sted i samme retning og prøvede med de små udspilede fingre at få fat i dørkanten og lukke op . Når det ikke lykkedes , mukkede hun lidt og glemte det snart . 
Det var et kønt barn , lidt for svært måske , men med mere regelmæssige former , end det ellers er almindeligt hos små børn , og med en fin , hvid hud , der på de små arme lå i dobbelte folder ved albuleddene . Bag de runde øren stod små , lyse tjavser hår ud fra hovedet . Og så havde hun disse uvilkårlige , kejtede bevægelser , der er så indtagende hos børn i den alder . Hun havde haft ondt for tænder og grædt lidt ; men nu var det forbi igen , og der var atter solskin på hendes lille ansigt . En gang imellem syntes det rigtignok , som om hun havde en mindelse om smerterne endnu ; så lagde hun sig ned på sin lille , tykke , høje mave , og lå ganske rolig med den ene kind mod gulvet og så på de voksne . 
Efter børns sædvane puttede hun alt , hvad der 

blev givet hende som legetøj , først en gang i munden for at prøve , hvorledes det smagte . 
Hun kunne kun sige nogle få ord . Men de kunne varieres med et halvt hundrede forskellige betoninger , så at de udtrykte både glæde , overraskelse , savn , længsel eller vare indledning til en hel samtale . Børn i den alder betjene sig af et slags elefantsprog , som kun en kan forstå : moderen . Men hun forstår det også særdeles godt . 
Jo , det er sandt — så kunne lille Ada også synge . Især når hun blev gynget på knæet og samtidig kunne lade pegefingeren slå triller på læberne . 
Da hun lidt efter skulle til at mades , så var der glæde over al glæde . De stumpede arme og ben strittede ud i luften , som hun sad der på moderens skød med en lille serviet foran sig . Selv tog hun intet med hænderne ; hun så sig så sorgløst omkring , og hendes hele holdning under måltidet var i grunden kun et eneste stort apropos ; men når moderen førte don ventede mundfuld hen imod hende , så baskede de små lemmer omkring i en overjordisk fryd , og mellem hver bid fik hun lejlighed til at anbringe nogle små , glade hvin . Så rev hun i dugen og havde nær væltet tallerkenen ned på gulvet , hvorfor hun fik nogle klaps . Det forstod hun . To minutters gråd , men en lille , melodisk gråd og en lille bitte , grådfuld vrænge-mund , der gjorde hende endnu sødere end for og fremviste hendes to små hvide tænder , en for oven 

og en for neden i munden . Så var på en gang hele sorgen glemt over en ny mundfuld mad . 
Imellem hver skefuld kunne hun sidde og se så tillidsfuldt op på moderen , medens det lille , lyse kuglehovede i dovenskab sank bagover , og baghovedet støttede mod ryggen . Hun skulle have noget at drikke og tog selv fat i hanken på koppen . Det gik godt i nogen tid ; men så satte hun koppen fra sig — ud i luften — og gav slip , omtrent som en fuld mand eller en cirkus-clown undertiden bærer sig ad . 
Da hun var færdig , blev hun i selskab med en brødskorpe sat ned på gulvet . Brødskorper var ellers noget af det kosteligste , man kunne byde hende . Hun puttede den først op i næsen , så gnavede hun lidt af krummen fra ; til sidst satte hun sig oven på skorpen , savnede den og råbte på mammam . 
Lidt efter havde hun fundet på at udstøde nogle gutturallyde , hvormed hun underholdt sig selv i nogen tid . 
Et af hendes kunststykker bestod i at hoste . En gang i et vel oplagt øjeblik måtte hun formodentlig have hørt en af forældrene hoste , og det måtte have gjort så stærkt indtryk på hende , at hun nu betragtede det som et lige så brugeligt meddelelsesmiddel som ord . 
En tid lang fik hun en åbenstående dør til at knirke , og det morede hende så godt , at hun begyndte selv at synge med i de allerhøjeste fisteltoner ; men det må med skam indrømmes , at der 

var meget mere udtryk i dørens knirken end i hendes sang . En dør kan nu også være højst raffineret i sine lyde . 
På de små , stolprende ben , der skejtede ud som på en drukken mand , havde hun famlet sig langs med møblerne hen til Hansens stol , efter at moderen først havde rejst hende op ; og nu stod hun og omfavnede hans knæ og så op på ham med et blik — med dette destillerede barneøje , som de nok selv har set hos de små , og som ikke kan beskrives . 
Pludselig faldt den lille tilbage og kom til at sidde på gulvet , hvorpå hun straks gav sig til at bide i Hansens stovlenæser . 
Han tog hende på skødet og gav hende sit nøgleknippe at lege med . For resten var han lidt forlegen ved så pludselig at se sig . hensat midt i  » Faderglæderne «  i så tidlig en alder . 
Det var ham derfor en lettelse , da den unge kone kom ind igen fra , køkkenet og skilte ham af med barnet 
en moder ser alt skarpt , undtagen sine børns fejl . Hun havde set , at Hansen tog lidt varsomt på Ada . 
» Gud det søde englebarn , «  sagde hun med talefærdighed ,  » hun er såmænd ellers så renlig — — ellers ved hun nok , hvad der vanker . «  og så lagde den smukke kone sig langs hen ad gulvet og legede med sin datter . Hendes blonde , højt opsatte hår og hendes smukke former gjorde det hele til et højst tiltalende billede . 

— lidt efter skildrede hun , hvorledes lille Ada en dag havde stået ved bordet og trukket i dugen , så øllegrøden var væltet ned over hendes ansigt og hænder , hvorefter hun , langt fra at blive utilfreds dermed , tvært imod fandt det at være en herlig måde at spise på . Hun havde stået og skrabet den våde grød af ansigtet og raget den ind i munden med de små umulige hænder og leet og været så glad , og hun havde ikke haft ide om andet , end at det var en lige så god og behagelig måde at spise på , som enhver anden . 
Alt det fortalte den unge kone med et så sundt humør og en så hjertelig latter , at det virkelig var særdeles morsomt at høre på . Og så . indfangede hun barnet og knugede og kyssede det så ugenert , at Hansen blev helt løjerlig til mode . Hver gang moderen nærmede munden , gabede og savlede den lille for at vise , at også hun var på højde med situationen . 
Der stod en knap åben foran i den unge kones kjoleliv , og Hansen sad nu kun og var bange for , at hun skulle blive alt for naturlig og begynde at give die i hans nærværelse — hvad mødre i så mange småhjem ikke tage så nøje i fremmedes påsyn . Det skete dog heldigvis ikke . 
Men hun forsømte ikke nogen lejlighed til at trække barnets gode anlæg frem . For resten betragtede hun åbenbart den lille som et stykke morsomt legetøj : hun drillede hende lidt og fik barnet til at spidse munden og gøre andre grimacer ; 

og når så barnet havde været morsomt nok , greb hun det pludselig og væltede det i sine arme og kyssede de tykke kinder . Et stykke morsomt legetøj , men det kosteligste og dyrebareste og ualmindeligste , det vidunderligste barn på hele jorden :  » elskede Ada — jeg kunne spise dig ! « 
Det var på ny en hel befrielse for Hansen , da hun endelig satte sit afkom fra sig og begyndte at konversere ham om andre ting . 
Han så atter ud af vinduet . 
Små , guldkantede skyer trak hen over himmelhvælvingen . Solen var gået ned ude over Vesterbro og Frederiksberg , men sendte endnu en sidste afskedshilsen hen over staden ; den tilkendegav sig endnu ved det milde , rødlige skær , der lå over alle genstande , så at det i den underlige brydning mellem mørke og lys formelig gjorde ondt i øjnene at se derpå , og spillede flere steder i husenes øverste vinduer , der i nogle minutter syntes forgyldte . Så forsvandt skæret , og septemberaftenens milde kølighed begyndte at indfinde sig . 
Hen over himlen lå der endnu små , langstrakte skyer med lyse schatteringer . Det så ud , som om en stor kost var ført nogle gange hen over den store , hvælvede bue og af forglemmelse havde ladet en lille s trim e blive liggende hist og her . En lille , bleg stjerne var allerede begyndt at blive synlig . Imellem et nærstående træs grene skinnede en gas-lygtes stråler , så at den lignede et enligt blus på et kæmpestort juletræ . 

han kastede blikket ned på gaden . To gardister , et par stadskarle af hærens prægtigste våben , mødte hinanden og standsede . Deres ranke legemer , de fikse uniformer med buksestriben , der ligesom rettede benet ud for hvert skridt , det enkelte hvide bandoler , som et smagskyndigt øje en gang har tildelt disse høje folk for ved denne pryd ligesom at aflede opmærksomheden fra den lange overkrop , og endelig den lille , fikse hue — alt bidrog til at fremhæve den mandige skønhed hos disse alenmænd . 
Når gardister mødes , hilse de altid på hinanden , selv de menige . 
Et minut efter skiltes de to livdrabanter og gik hver til sin side . Deres gang var afmålt , med langsomme , jordvindende skridt . Deres vellærte militære holdning , deres høflighed og velbyggede kæmpelegemer gjorde dem til en pryd for hovedstadens garnison . 
Og videre strømmede den færdende mængde dernede på gaden , så man hørte den sjappende og knirkende lyd af dens skridt og af spaserestokkenes stød mod stenbroen , medens skumringen gjorde de gåendes skikkelser mere og mere utydelige , og gaslygterne enkeltvis tændtes langs ad gadestræk-ningerne . 
Olsens hustru havde imedens holdt en lang snak om et par gamle koner , der boede lige underneden og med deres foregivne svaghed hindrede Olsens i enhver bevægelse . De lurede på , hvem der kom i 

besøg hos sergenten ovenover , så at den unge Kathinka Olsen næppe turde modtage sine egne voksne brødre , når hendes mand var gået ud . Og jo mere høflig Olsens havde viist sig , des større var de to gamles påtrængenhed ved sergentens dør bleven , så Kathinka . undertiden kunne være helt grædefærdig overfor deres indiskretioner . Det tyranni , som de to  » værgeløse «  kvinder således udøvede , havde efterhånden gjort Olsens helt nervøse og elendige ; kom de hjem om aftenen fra en sommerlig spaseretur , måtte de tage fodtøjet af allerede på trapperne for ikke at vække de gamle . Blot det snurrede lidt i køkkenets vandrør , ville de to aldrende koner øjeblikkelig antage det for en helvedesmaskine , som den rå soldaterfamilie havde stillet op bare for at drille dem . 
— det ringede på entreklokken , og Kathinka løb glad ud for at tage imod sin mand . Men efter at det et øjeblik havde været aldeles stille der ude , kom hun ind igen og satte sig , og det var , ligesom om en mørk sky var trukket forbi hendes smukke ansigt , 
» Det var nok endnu ikke hr . Olsen , der kom ? «  sagde Hansen . 
» Nej , det var en stakkels , fattig mand , der bad om et stykke brød . Der kommer så mange fattige her ved døren , «  sagde den unge kone og sukkede .  » Der er så meget tiggeri under så mange former , småsalg , subskriptionsindbydelser og indsamlinger her i huset . « 

» Men de kan da heller ikke give noget hver gang ? « 
» Nej , i længden bliver det jo ganske vist en hel del at give bort . Men de fattige komme netop til be stil ingsmænd og småkårsfolk og bede om almisse ; der , tænke de , ved man mere om , hvor skoen trykker , end hos de rige . Hen i mørkningen komme de altid listende herop og stå og se på deres hat , som de dreje rundt i hånden . Når de så have fået noget mad , kan man se dem skynde sig over i det gamle glacis med det og oplede sig et lunt sted i en grøft , hvor de holde deres måltid . Ak , ja , det er tungt at se på ; gamle , pæne , arbejdsløse håndværkere er der undertiden imellem . Der var en gang i førstningen , vi boede her , at jeg var bleven ked af alt det rend ved døren og lod være med at lukke op . Men så straffede Vorherre mig derfor . Jeg var i byen , i besøg hos en af mine veninder ; og så havde hun været et ærinde nede ad trapperne og kom op igen og fortalte , at hun havde set en gammel , lurvet , rystende mand stå nede ved skarnkassen og spise noget grød , som folk der i huset havde kastet bort — tage noget fordærvet grød op af skarnkulen og spise det med fingrene ! Min veninde havde lidt efter set , at han trak sig ind i gangen i stueetagen , da der kom en pige med en fyldt skarnbøtte og slog den ud , og at han et øjeblik efter atter var henne ved kassen og rodede imellem kartoffelskrællinger og alt sligt for at finde noget , han kunne spise . Jeg løb straks 

ned efter ham , da min veninde havde fortalt det , og ville have givet ham en firskilling ; men han var allerede borte . Siden den dag er det mig umuligt at nægte de fattige noget her ved døren . Om de nu gik fra mig og lige ned til skarnkassen ! «  — 
smånynnende gav hun sig til at pusle om de blomster , der stod i vinduerne og på bordet og gjorde Olsens stue til en hel lille have . Hun var en stor blomsterven , og hun forstod kunstfærdig at opelske disse sit hjems prydelser . Hun viste Hansen alle sine potteplanter og holdt et lille foredrag over hver af dem . Hver blomst , hvert blad havde sin egen historie . Med kælne berøringer fremviste hun sine yndlingsblomster , hvis blade vare lige så friske og unge , lige så fine , yndige og skære som hun selv . Hansen hørte på hendes livlige sladren om planterne og deres pasning , om knopperne , som sprang ud og blev til blade , og hvorledes bladene voksede frem fra dag til dag ; og han syntes , at hun var selv den skønneste , den naturligste blomst i hele floret . 
Netop i sådanne hænder , som i Kathinka Olsens , var et hyggeligt hjem og en lille barne-plante , et spædt menneskebarn , under en så god , årvågen , instinktsmæssig fremsynet forsorg , at det nok kunne lønne sig for en mand at holde et sådant hjem på føde . 
Således tænkte unge Hansen ; thi han havde alligevel et åbent øje for alt smukt . 

— entredøren gik , og sergent Olsen kom ind . Han havde forklæde på og sin uniformsfrakke over armen . 
» God aften , Hansen — nå , det var den indberetning , kan jeg tænke . Ja , jeg har været nede at  » snide «  i professionen , ser de nok , «  sagde han og hængte forklædet bort .  » Sid ned igen . Vi behøve da ikke at gå an i skansen lige straks , «  tilføjede han muntert .  » Vi kan jo snakke lidt først . « 
De talte lidt om underofficerens stilling og forhold og om militære øvelser . Så sagde Olsen : 
» Hør , sig mig , var det en mand af deres korporalskab , der kom til skade i går og fik et flaskeskår op i knæet under eksercitsen ? — ja , er det ikke forfærdeligt — hele bunden af en flaske med alle splinterne opad ; han kastede sig lige ned på den «  ( Olsen søgte at illustrere det med bevægelser af sine brede , flade tommelfingre ) .  » Jeg havde sendt en underkorporal hen at samle alle skårene op ; men hvad kan det nytte at sætte en underkorporal eller menig til noget selvstændigt arbejde ? Med de fleste af dem er det samme tilfældet , som med børn , man har sendt et ærinde i byen : man kan selv få lov at gå bag efter . 
Nej , det kan min sandten ikke nytte at se igennem fingre med det værnepligtige mandskab . Mange af dem skal rent ud tages med magt i den korte tid , vi have dem inde ; skulle man gå og vente på den rigtige erkendelse hos dem , hver gang de har fået en befaling , så kunne man få lov at vente 

i mange tider . Med det gode kan man få folkene til at gøre deres pligt , når de selv vil ; med en vel anvendt strenghed kan man derimod få dem til at gøre deres pligt , når de ikke vil . Det er forskellen . De skal  » stroppes op «  , skal de ; bag efter er de os taknemmelige derfor — « 
» Men der er så megen ubehagelighed derved , «  indskød unge Hansen .  » Det er et utaknemmeligt arbejde . «  — han talte mere af lyst til at fortsætte samtalen , end fordi han egentlig ønskede at opponere . 
» Sig ikke det , unge ven . Et studie , som fordrer hele livet , behøver ikke derfor at være utaknemmeligt , om end ikke arbejdets frugter lige på stedet drysse ned i skødet til os . For det første har man sin egen , gode bevidsthed , selv om man har taget lidt for samvittighedsfuldt fat på mandskabet , og den er så god som ingen anden ting . Når blot man altid stræber at være retfærdig , så vil folkene desuden hurtigt mærke det , og så vil man også have et parti på sin side imellem de forstandigste og mest udviklede iblandt dem . Allerede efter et par Års forløb kan man , ved indkaldelser f . Eks . , spore virkningen hos mandskabet , hvis man ærligt har stræbt at følge dette program . De dårlige elementer blandt mandskabet , udskuddet , de uopdragne , voksne bom eller de enkelte forsømte mennesker fra landet , må vi naturligvis altid ligge i kamp med , så længe den nuværende ordning består , og vi skulle have voksne mennesker i militær skole , og så længe det endnu ikke er kommet så vidt , at militærlærdom optages som fag i drenge 

skolerne . Vi er nødte til at høre dem snakke og knurre på deres giftige maner , når det skal falde . Det gælder kun om at lade dem snakke , og selv tænke sit . 
Og hvordan tror de så , at den underofficers omdomme bliver , som har vist sig  » flink «  overfor sit mandskabshold  ? Ja , i tjenestetiden vare de menige jo nok lumsk glade for det driveri , de kunne stille op , når han havde kommandoen . Men inderst inde lurede der allerede den gang hos dem en lille smule mangel på respekt for ham . De holdt af ham , død og pine ! han blev indbudt til en eller anden festlighed , de anstillede , og han fik en hemmelig present , skønt de skulle hellere have sendt ham en ende nigamsline med brugsanvisning . Men skulle de senere rigtig indstændigt føles på tænderne efter deres mening om ham , så ville det rigtignok hedde : ja , sergent Gummesen , han var nu nok meget skikkelig ; men han var dog i grunden et fæ — hvis de da ikke finde på et endnu værre udtryk . 
Med en streng og besluttet mand som overordnet ved den undergivne derimod altid , hvad han har at støtte sig til . Den overordnede skal være en støtte for den undergivnes pligtfølelse , et værn mod hans dovne og dårlige tilbøjeligheder . Er nu den overordnede en fast , bestemt mand , så er han en god støtte . Er han en svag , en omskiftelig eller en popularitetssøgende mand , så er han at støtte sig til som et siv , og så har han sine undergivnes hemmelige foragt . 

soldaten kan formelig hvile under trykket af en kraftig foresats vilje . Han får ikke tid til at brydes med sine egne , dårlige lyster eller til at skeje ud fra det regelrette ; han behøver ikke hvert øjeblik selv at samle sig op og tage beslutninger , så på en måde er det mageligere at stå under en streng mand end under en mild foresat . I længden bliver han taknemlig overfor den stærke vilje , der kan bære både sine egne og andres handlinger . Man har et gammelt ord , der siger : en befalende skal man ikke kende på , hvorledes han forstår at give befalinger , men på , hvorledes hans ordrer blive adlydte . 
Der gives ganske vist nogle enkelte mennesker , som have den gave at kunne være milde og dog så bestemte i deres optræden , at de kunne skaffe sig respekt . Men deres tal er kun ringe . Der er mange , som tro at besidde denne evne ; men de gå blot og forkludre både mandskab og disciplin ved deres forsøg . I en konsekvent strenghed ligger derimod tilstrækkelig garanti for den tilbørlige faste holdning . 
Officererne , navnlig de højere overordnede , kunne have en hel anden måde at optræde på . Men for os , der må gå og gnide lige op ad mandskabet hver dag og være hos dem både i tykt og i tyndt , kan det ikke gå an at bære sig anderledes ad , end jeg har sagt . « 
» Jeg skal sige dem , «  tilføjede Olsen i en fortrolig tone , da hans hustru i det samme var gået 

ud i køkkenet ,  » hvorfor jeg sidder her og taler om de spørgsmål netop til dem . Jeg har nemlig for nogen tid siden set deres navn kradset op på en af jærnpladerne ude ved skydevoldene , af en skildvagt i en ledig time formodentlig , og — ja , nu må de ikke tage anstød deraf — men der stod nogle meget grimme ord om dem foruden navnet , sådan noget som  » Labant «  ell . lign . Når imidlertid den ene underofficer ser noget af den slags om den anden , så ved han straks , at det er en kollega , som der i alt fald må være lidt ved , siden han bliver således betænkt — at han måske netop er en mand , som har gjort sin pligt , den de menige synes så lidt om , at man gør . Så lægger man mærke til manden for at se , om man dog ikke skulle have taget fejl . Det er med andre ord en slags anbefaling hos alle indviede , sådan en inskription . Hvor der er noget galt , er der også altid noget godt . Nathuerne og skikkelighedsapostlene er der såmænd ingen , der skriver noget om . Se , det var noget , som det kunne være godt at få frem en gang på rette sted ; men hvad skal en mand som jeg kunne gøre , der hverken kan skrive eller tale rigtig for mig , når jeg står overfor de rette folk ? Helt gode skolekundskaber har man jo ikke , og nogen teoretiker bliver man da heller ikke her i tjenesten . — men det er jo imidlertid heller ikke nødvendigt for at være en god soldat . « 
» Ser de , «  vedblev Olsen et øjeblik efter ,  » der er et forslidt udtryk om eleverne , som siger , at de 

ere blevne holdte alt for stramt på skolen , og at der derfor ingen måde er med de friheder , de tager sig , når de er vel ude derfra . Jeg mener nu netop også , at der er et stort hul i deres vejledning , fra de forlade skolen og indtil de rigtig fatte stillingen som befalingsmand . De , hvem skæbnen vil det ilde , komme daskende her til afdelingerne ; de drikke bajere , de gøre ulykker på dem selv og på andre , og så en skøn morgenstund gå de — civile — til banestationen for at tage med syvtoget til det fjerne vesten . Det lyder i dette tilfælde næsten som en vittighed at kalde eleverne  » faste underofficerer «  . En formående og indsigtsfuld mand har endog en gang betegnet eleverne som rene umuligheder . 
Se , der var meget for en af jer elever at belære eders yngre kammerater om i offentlig form , så godt han kunne slippe af sted med det ! Men det er et kildent emne . Og den sten , som endnu ingen til bunds indviet eller nogen mand , der ikke svæver alt for gudeagtigt højt over emnet , har rokket ved , vil det blive et både vanskeligt og farligt arbejde at give det første stød . 
Hvad jeg for min ringe part angår , så kender de mig og ved , at hellere end af lavsindet klike-ondskab at være med til at snigløbe nogen som helst , stræber jeg efter evne at hjælpe de yngre ind i det rette spor . Thi eleverne er noget af det solideste , bedste og inderste kærnestof i hæren . « 
Under disse meddelelser havde Olsen været ivrig beskæftiget med at tegne med en lille bitte stump 

tømrerblyant på et løst stykke papir . Blyanten var ikke rigtig spids . Et øjeblik lod det til , at Olsen prøvede , om hans tommelfingernegl var blyholdig . Den viste sig åbenbart ikke at være blyholdig . Da han havde talt ud , var der tegnet nogle underlige figurer på papiret . Han selv mente vistnok , at det var romertal ; men de lignede rigtignok alt andet end romertal . De lignede på det nærmeste kødben . 
—  » De spiller fortepiano ? «  sagde Hansen lidt efter med et blik på instrumentet , just som Olsens hustru kom ind fra køkkenet .  » Eller måske det er fruen , som trakterer det ? Vil de ikke glæde os med et lille nummer ? « 
» Nej , «  sagde Olsen eftertænksomt ,  » det er mig , som spiller , eller som rettere sagt skulle spille . « 
» Å , Olsen er en rigtig tværdriver , «  sagde Kathinka skæmtende .  » Han spiller aldrig noget for mig . Han står altid nede i den væmmelige kælder og kommer slet ikke op til mig ; eller også er han så træt , når han kommer hjem fra tjenesten , at han straks lægger sig hen og sover til middag , og så kan jeg gå her og underholde mig selv . Selskaber holder vi heller aldrig — jeg skal sige dem ganske ærligt , hr . Hansen , at det har vi såmænd ikke råd til , nej . Inden vi fik lille Ada , så gik jeg også her og var nær ved at kede mig ihjel . « 
» Ja , sådan en slem olsenmand ! «  sagde hun og hoppede hen og satte sig på sin mands skød og 

klappede ham på kinden og ligesom nippede et Kys mellem hvert ord . 
» Vær du glad for det privatarbejde , jeg har , «  sagde Olsen sindigt .  » Det er nu en gang ikke anderledes for os militære her til lands ; vi er nødte til at privatisere , og det undertiden sådan , at en og anden iblandt os går og bliver skæv og forslidt eller krumbøjet derved , så at hele soldaterfaøonen går af ham . Du kan jo ellers godt selv tage dig noget for , Kathinka , «  — tilføjede han svedent —  » Underofficerskoner har f . Eks . første prioritet på at råbe med fisk , ifølge en gammel forordning af 9de maj 1535 eller en anden gammel dato ; den tilladelse er ikke tilbagekaldt endnu . « 
» Fy , slemme mand , «  skændte hans hustru og gik surmulende bort fra ham . 
» Nej , hvad fortepianomusik angår , «  henvendte Olsen sig på ny til unge Hansen ,  » så er ånden vel redebon , men kødet er skrøbeligt . Jeg skal gerne spille , men jeg kan kun en Melodi . «  og så begyndte han at spille —  » Prinsesse toben ! « 
» Men hvad er der i vejen med dem , Hansen ? Å , luk dog et vindue op , Kathinka ! Hansen er vist ikke rigtig rask . « 
For Hansens indre øje var der opsteget billedet af en rædsom nat — en lummervarm sommernat med en underlig susen i luften , og en fornemmelse , som om en fast hånd havde grebet om hans hjerte og klemte det med et sådant tryk , at han måtte 

snappe efter vejret . Det fortog sig dog hurtigt . Olsen vedblev : 
» I et anfald af hoffærdighed fik jeg klaveret herop — for månedlig leje , naturligvis — og nu kan jeg have det så godt , for nu er vi så at sige brændt inde med det . Det var nu egentlig min kone , som var skyld i denne utidige luksus — disse damer er nu altid så entreprenante «  ( Olsen udtalte det sidste ord med stor tydelighed ; han var hel stolt af at kunne sige ordet korrekt ) .  » Jeg havde naturligvis mine betænkeligheder derved , da vi blev gifte , for jeg kan ikke spille , uden sådan lige med en finger ; men min kone havde hørt mig spille på harmonika , mens vi vare forlovede , og så fik hun da . også lokket mig til at tage fortepianoet i huset . Nu til dags skal jo alt være så flot og fornemt , hvad enten man så kan krybe eller gå . For resten manglede vi også et møbel til den væg der . « 
» Men de bruger da vel klaveret ? « 
» Ikke det bitterste mere end det , de har hørt . I førstningen gjorde jeg velmente forsøg . Jeg lånte noder , og jeg gik til en spillemand ved bataillonen og fik lidt at vide om noderne ; og så sad jeg herhjemme og klemte på . Men jeg kom aldrig videre , end at jeg lige kunne kravle igennem noderne som en lille dreng , der begynder at lære abc . Rom blev ikke bygget på en dag . 
For resten — når jeg skal være ganske ærlig , så finder jeg , at et fortepiano er et mangelfuldt 

instrument . Man kan ikke om fornødent lade den ene stemme blive stærkere på den andens bekostning ; thi træder man på pedalen , blive de alle stærke . Melodien kan derfor ofte ikke blive tilstrækkelig fremherskende . Og så kan instrumentet heller ikke holde en tone , uden at man gør denne til en hel masse af små noder . Der er noget lirekasseagtigt ved det instrument med sine faste toner . Jo mere udviklet teknik en pianist lægger for dagen , des mere disharmoni og skurrende lyd kommer der ud deraf . Men det går hermed som med kejserens nye klæder — når man ikke tager over tvært og bruger sin fornuft , så vil man alle sine dage finde fortepianomusik dejlig . « 
Den portion Olsensk snusfornuft , der lå i disse og andre af den talendes bemærkninger , var Hansen dog enig med sig selv om , at han ikke kunne tiltræde . Det måtte alt sammen stå for Olsens egen regning , tænkte han . 
» Alle mennesker med en smule musikalsk Sans ville jo nu til dags spille fortepiano , «  fortsatte Olsen .  » Det er sådan en slags omgangssyge . Det ser nemlig så let ud , når andre spille , som har lært det ; og så tænker man : ja , kan han spille , så kan jeg sgu sagtens . 
Jeg har set et gammelt fortepiano skifte ejermand fem gange i halvandet år . Først ejedes det af en skuespiller ; han havde brug for lidt færdighed i pianospil til sine roller — også sine  » Gæsteroller «  , når han lod sig nøde til at tage i selskab , 

hvor der spistes godt . Noder kunne han ikke lære ; men han fik dog så meget greb på tangenterne , at han kunne ryste en Melodi ud med højre hånd — altid i den samme dur — og sidde og vakle med den venstre hånd nede på basserne ; det skulle så forestille harmonien til det andet . 
Så fik han omsider prakket instrumentet over på en kontorist . Kontoristen var ganske ung , og han sled forfærdeligt i det . Han lærte først en stor Vals uden ad — den var han et halvt år om ; dernæst lærte han sejsten , sytten fædrelandssange og lignende melodier , alt uden ad .  » Indenadslæsning «  i noderne drev han det aldrig til . Så opgav han omsider ævret . Desforuden trængte han netop da også svært til penge . 
Den næste indehaver af melodikassen var en konduktør . Han tog rigtig undervisning hos en gammel musiklærerinde og betalte formodentlig med elskværdighed ; jeg skal sige dem : han havde også selskabelige talenter , raden , og så var han en fyr , som ville svinge sig i vejret ; alt , hvad han så , at andre kunne , det gik han også straks hjem og prøvede på . Og det mærkværdige var , at han drev det til noget næsten på alle punkter . Med fortepianoet stred han endnu værre , end kontoristen havde gjort . Han lærte da også at spille en halv snes melodier — uden ad , naturligvis . Men så fik han med sin kone et barn , og fire og fem ( hans kone havde nemlig før sit giftermål været amme , så hun fortsatte ganske naturligt i professionen ) , og 

så blev det alt for vidtløftigt med det fortepiano . I hans fraværelse begramsede børnene flittigt de hvide tangenter og dundrede med deres støvlehæle i klaviaturet , så at der sjældent var en ren tone i hele instrumentet . Da det femte barn skulle holdes over dåben , røg fortepianoet i lyset ved samme lejlighed . 
Der var nemlig en ældre dame i samme hus , en modehandlerinde , som havde fået kig på det billige instrument . Nu skal de bare høre . En skøn dag vandt hun i lotteriet . Nu havde hun altid ønsket sig et stueorgel ; hun var rigtignok blevet seks og fyrretyve år gammel , da hendes nummer kom ud med et tusind daler ; men nu skulle hendes lykkes drøm opfyldes , og det straks , skønt hun ikke havde mere virkeligt øre for musik , end en vandhane har stemme i livet . Hun gik til konduktøren , og fortepianoet blev flyttet de tre etager ned til hende , hvor hun boede . Fjorten dage efter kom hun tilbage og tilbød ham det igen , 50 daler billigere . Det havde været hende for vanskeligt at lære at spille ( i 14 dage ; nogle bruge 14 år for at lære det , og er så endda undertiden tilfredse med et tvivlsomt resultat ! ) . Konduktøren ville imidlertid ikke have den gamle , forpryglede kasse igen , som han med fordel havde sluppet . Så gik fortepianoet til avktion . 
Den sidste mand , som kom til at eje det , var en kammagersvend . Han kunne , ligesom jeg , spille på harmonika ; og så havde han i sin tid kendt Kon 

toristen og med slet dulgt nag set ham sidde og blære sig med sine sytten numre . Også han tænkte : kan det fæ spille , så må det være en smal sag for mig at lære det ! 
Han kom fra værkstedet klokken 7 om aftenen ; så skulle han til at begynde , og så kom noderne frem . Nå — nok sagt — resten behøver jeg ikke at gentage . 
Nej , ser de , det er kun få , der uden videre som voksne kan komme ind i det fag , når de da ikke er i en sjælden grad musikalsk begavede . Men alle vil have fortepiano alligevel . Det er så rart at have lidt musik i huset . I førstningen er man glad over instrumentet ; man snakker om dets smukke udseende , om hvilken pryd det er for stuen , og man sætter sig foran det med ret ryg og agtpågivende øjne og plumper den ene node ud efter den anden , imens man tænker mere på klaverets mahogni flommer og den hele beskæftigelses nobelhed , end på øvelserne . Efter en tids forløb blive de skolerette øvelser , som musiken foreskriver , alt for elendig kedelige . Så bliver fortepianoet en pine for ejermanden ; man sætter sig nødig derhen til det ånd-løse klimperi , men går helst langt uden om møblet . Man går og skæver til det og føler ved sig selv , at man egentlig skulle tage fat og se at komme over det døde punkt , så man fik lidt mere interesse for kunsten ; og under alt dette ærgrer man sig over de unyttige penge , der er givet ud dertil . Fra en pryd for stuen er fortepianoet blevet til ens onde Sam 

vittighed og til en genstand , som kun forbitrer livet . Hvis man havde rigtigt mod og mands hjerte , så tog man en bindøkse og gjorde en ende på dets dage , at det ikke skulle berede andre den samme dyrtkøbte erfaring . Det er en hel befrielse , den dag der omsider kommer et par af de smukke mandfolk , som flytte fortepianoer , og bærer det ud af døren igen . 
Nej , hvis man havde lært det ordenligt og systematisk fra barndommen af eller i alt fald havde haft lidt solide musikbegreber at arbejde videre på , så kunne det måske endda lade sig gøre at dyrke denne moderne musik . Men ellers kan det slet ikke blive til noget for ganske almindelige folk . Man må huske på , at godt fortepianospil bliver for uformuende folk et livserhverv , hvis det skal drives med alvor ; der skal en hel ungdoms arbejde , arbejde fra barndommen af , til at komme ind deri . « 
» Min moder spiller fortepiano , «  bemærkede unge Hansen . 
» Så ? nå , ja , der er jo nogle enkelte underofficerers hustruer , som også have lært den kunst fra deres hjem af . Men — ærlig talt — selv om de er nok så flinke , så er det alligevel sjældent , som det skulle være . En dame , synes det mig , har aldrig den rette kraft , anslag , bestemthed i sit spil . En kvinde kan overhovedet ikke lære noget større , virkeligt fag så godt som en mand , end ikke selve kogekunsten : de bedste kokke er ikke kvinder , men mænd . « 

— Olsen rejste sig og sagde :  » Nå , skal vi så gå ind og tage fat på indberetningen ? Ja , her ser de mit kontor ; jeg kan ligefrem ikke undvære sådan en stue , hvor jeg kan have mine forretninger for mig selv ; man kan ellers ikke være i fred for barnet , skal jeg sige dem — — « 
» De spekulerer naturligvis nu forgæves på , hvad jeg vel kan have at bruge et kontor til ? «  sagde Olsen , der med et skalkagtigt sideblik havde holdt øje med sin unge kollegas miner .  » Det var heller ikke min mening , jeg sagde . Et kontor er lige så lidt på sin plads her , som et fortepiano . Et værelse , indrettet til et værksted , ville bedre passe . Hvad skulle vi kopister bruge kontor til , fordi vi have en eller anden tegning at kalkere eller noget tjenstligt smøreri , med hvis vigtighed vi højst kunne dupere vore egne koner ? Men det er en svaghed hos mange narre , der intet have at skrive , at de ville have et  » Kontor «  . Det er manges ærgerrighed . Ofte har en mand , som ikke har anden regnskabsføring end en regning fra vaskerkonen hver fjortende dag og et brev hvert halve år , sit elegante skrivebord med alle mulige effekter , med blæk i tre sorter og penne i tyve , fem slags trækpapir og fjorten slags hvidt og blåt papir , ja sågar' et eller to sæt rundskriftspenne — og så skrive disse folk dog ikke bedre end nogenlunde fremmelige skoledrenge . 
Her inde har jeg i mange tider holdt strenge , men hemmelige selvøvelser i skrivning for at opnå en tilstrækkelig god håndskrift , som jo er under 

officerens påviselige håndværk . Ja , de kan sagtens le af det , Hansen , som er bleven så godt oplært på elevskolen ; men mange iblandt os , som fra det fjortende år eller endnu tidligere , da vi kom ud af drengeskolen , have forsømt at skrive for lærlingeuddannelsen , må såmænd stride hårdt og længe for at indvinde det tabte igen . — sid ned , og lad os så tage fat på indberetningen . Dens en gang vedtagne form og indhold har jeg dog måske en lille smule mere kendskab til , end de . « 
Olsen satte sig til papiret og begyndte at skrive . Men det var en dårlig pen , han havde fået i hånden . 
» Til hrr . — — « 
Her holdt han pludselig inde , og pennen og han så fornærmede på hinanden . 
Døren lukkede sig efter dem , og de fordybede sig i tjenestesagernes papirslugende labyrinter . 
Nogle dage efter kom Hansen tilfældigvis til at høre en samtale mellem en underkorporal , en lang opløben rækel , forsulten , mager og forfalden , og en menigmand . Samtalen drejede sig om sergent Olsen . Det skete i hviletiden på fælleden , medens man holdt frokost , og Hansen stod ved marketenderens ølvogn mellem det sammenstimlede mandskab . 
» Olsen ! «  sagde underkorporalen ,  » han er det 

bedste menneske , som kan gå på jorden . Han lader nok , som om han er så streng , og vi hører aldrig et eneste overflødigt ord fra ham ; men han træder ikke en snegl ihjel , der ligger for hans fod , om han har aldrig så meget hastværk ; han bærer den tvært imod kønt til side først , inden han går videre . 
Det var en gang sidste år , at jeg havde  » brændt den af «  i et par dage og slet ikke var kommen hjem på kasernen . Så skulle jeg da på vand og brød til straf derfor . Jeg gik og var gruelig ked af det hele ; du skulle bare vide , hvad det vil sige at undvære varm mad i fem dage ad gangen , og så sidde i et lille bitte lummervarmt hummer , hvor batailloner af små vampyrer hopper omkring på gulvet — uha ! 
Så sjaskede vi af en middagsstund , Olsen og jeg ; han havde sabel på , og jeg havde mit rugbrød under armen og gik et halvt hundrede skridt i forvejen ; for han vil ikke engang såre os så meget , at han vil lade civile folk på gaden se , hvordan det er fat , når en af os skal i arrest . Nå , vi daskede jo altså ud ad kastellet til , til gamle storms arrester ; så pludselig hører jeg Olsen kalde på mig .  » Hr . Sergent ! «  siger jeg straks og vender mig om og kommer hen til ham .  » Gå ned i kælderbeværtningen der , «  siger Olsen . Da vi er komne derned , spørger han mig :  » Har de fået middagsmad ? «  —  » Nej , «  siger jeg så . —  » Har de nogen penge ? «  —  » Nej , «  svarer jeg igen . — 

» Her er tre mark ; de kan betale mig dem tilbage , når de kommer ud af arresten og har fået deres lønning . Bestil dem en bøf eller halvanden ; men ikke en dråbe spiritus til , hører de ! «  —  » Mange tak , hr . Sergent , «  siger jeg , og så kløede jeg på bøffen . Selv købte han sig en bajer og sad og så ud af vinduet . — jeg vidste godt , at han slet ikke havde lov til alt dette her ; for det er netop forbudt at gå ind noget sted under vejs med arrestanter ; og ser du , det var så længe for middag , da vi måtte gå hjemme fra kasernen , at det var alt for tidligt at spise den gang . 
Men sådan er han , Olsen . I tjenestesager viger han ellers ikke en tomme ; men ved sådan en lejlighed viser han sig først som det gode menneske , han er . Men man tænker først rigtig tilbage på de dele , når man er bleven noget ældre i tjenesten . 
Om efteråret , da mandskabet blev permitteret , vare vi flere , der ville have inviteret ham til et lille gilde , at vi kunne få sagt tak til ham for den tid , vi havde tilbragt sammen . Men da det kom til stykket , var der ikke en eneste af os , som turde bringe ham indbydelsen . Vi vare bange for øjeblikkelig at blive smidt ned af trapperne ; og det tror jeg da for resten også , at vi vare blevne . « 

vi . 
» Det var da heldigt , at jeg traf dig , «  sagde thorfeldt , der var underofficer ved søværnet og kendte unge Hansen ,  » vi skal have bal i foreningen i morgen aften og mangler en balinspektør . Å , snak , du behøver ikke at gøre indvendinger — den bestilling kan du sgu sagtens klare . I sergenter kunne jo alle danse . Fri fortæring ? ja , naturligvis . Gå nu bare med ; du skal se , at du vil nok more dig . Hvadbehager ? Du møder naturligvis bare i uniform . Vi er ikke så fine på det . Følg lidt med hen ad gaden , så skal jeg give dig nærmere besked — — « 
— det var en mindre , tarvelig forening , for det meste bestående af ganske unge mennesker , der havde valgt thorfeldt til bestyrelsesmedlem som en anerkendelse af hans fortjenester som en utrættelig foreningsneger , måske også med en vis følelse af den sikkerhed og overlegenhed hos ham , som god omgang fra barndommen af og en fortrinlig skolegang havde forlenet ham med . 
— salen var endnu kun halvt oplyst , da Hansen 

indfandt sig næste aften . Der var nylig fejet , og det ophvirvlede støv sporedes tydeligt i luften og blandede sig med de lumre Dunster fra køkkenet , hvor madlavningen var i fuld gang . En pige gik og børstede de betrukne bænkesæder af , men lod støvet blive liggende på de udskårne forsiringer i væggenes søjler , hvis forgyldning stred en hæderlig kamp med tidens alt fortærende tand . Om dagen lå det store selskabslokale ubenyttet hen , så lurvet og lyssky som en natugle ; men hen ad aften beredte det sig på ny til at modtage sine natlige gæster i sin flatterende gasbelysning . 
Nogle opvartere , de ellers tilsyneladende så utrættelige  » Tjenere «  , stod inde i et sidelokale og ventede på et gavmildt publikum . Over det store hvide kravebryst havde de anbragt et hvidt lommetørklæde , for at lintøjet kunne stråle i ubeskadiget pragt , når gæsterne kom . Den uundgåelige livkjole bar blankslidte mærker fra nætternes arbejde , men harmonerede dog med sit flotte snit ikke rigtigt med de brede , udtrådte sko og benklædernes stærkt fremhængende knæ . 
En tjener havde endelig begyndt at skrue gassen op , da Hansen gjorde sin første tur op ad salens gulv og noget nervøst betragtede sig selv i de store spejle . Den unge baldirigent havde i anledning af sin funktion lånt en hvid vest af en kammerat og heftede nu desuden en lang rød og hvid sløjfe på skulderen som tegn på sin værdighed . 
Han var den eneste militære blandt de mødte . 

langs salens sider havde nogle velklædte , unge civile herrer sat sig på bænkene ; men i langt større antal var allerede det smukke køn repræsenteret , således som det altid synes at være tilfældet , hvor der danses . Dans synes ikke at være mandkønneta livret . De unge piger gik , tre eller fire sammen , rundt i balsalen og mønstrede med stjålne blikke de unge mandfolk . Klyngende sig til hverandre følte de sig stærke . 
Der var især en af dem , som Hansen straks måtte lægge mærke til . Hun var middelhøj og af ganske almindelig skabning , men med et par grå , meget sigende øjne og med et vist energisk træk ved den store hage , der syntes at forråde en utæmmelig egenvilje . Hun syntes fra allerførst at ville fængsle hans opmærksomhed ved sig alene ; men så snart hun havde mærket , at han ikke lige-straks lod sig fange , slog hendes iltre natur over til fjendtlighed i blik og miner , og fra nu af søgte hun at få ram på ham ved halvhøjt udtalte bemærkninger til veninderne om  » Soldaten «  . Hansen lod , som om han intet mærkede , men besluttede på dril at undgå hende . 
Ved hendes arm gik en anden ung pige , der syntes nylig konfirmeret . Høj og tynd , ret op og ned , med håret samlet i en lille fletning ned ad ryggen og det allerkæreste lille fine hoved fremstående fra de magre skuldre , hvad der gav det et ejendommeligt , kælent , tøseagtigt præg . Hun var slet ikke køn , men havde et udtryksfuldt ansigt 

og var umådelig genert og bange . Lige så vilter og kåd et sådant pigebarn kan være mellem kammerater , lige så ulykkelig og forlegen , næsten grædefærdig , kan hun være , når hun med sin korte kjole og de tynde fødder og sin ranglede ubestemthed er sluppen ind mellem de voksne . 
Hemmelig betragtede hun unge Hansens slanke , elastiske skikkelse . Så snart han tilfældigt kastede sit blik på hende , traf han hende altid i færd med hurtigt at tage øjnene til sig . En gang smilede han til hende , sådan ganske forsøgsvis . Et ubestemt , forvirret træk om hendes mund , en dybere bøjning med hovedet , en halv vending og et sky blik til siden forrådte , at hun havde set det , men at hun næsten ikke kunne tro , at det var hende , han mente . 
Hun viste sig senere at være ledsaget af en slags fætter , en fast Karl , lille , men bestemt , og det blev ikke Hansen muligt at byde hende op til en eneste Dans formedelst denne årvågne gardes påpasselighed . Måske var det dog kun et træf ; thi Hansen så hende undertiden senere Danse med andre . Alvorlig og ængstelig vogtede hun da på sine Dansetrin , og oftere og oftere søgte hendes blikke den unge sergent , der selv Dansede så smukt , for at se , hvad han syntes om hende , og om hun Dansede godt nok . 
Fremdeles var der en pige hen imod de tredive , med et udfordrende blik og med et ansigt , der næsten var uanstændig tykt , bredt og blegt ,  » Sol 

og måne «  , som thorfeldt ondskabsfuldt kaldte hende , idet han betroede Hansen , at således var hun flagret fra det ene bal til det andet i en halv snes år , håbende at blive gift ad denne vej .  » Hun bliver også kaldet  » Dødssejleren «  af samme grund , «  føjede han til . Hun havde sort Atlaskes kjole på , og hun lagde armen om livet på sin naboerske med en fortrolig og ungdommelig attitude , medens hendes øje hang med et sugende blik ved den unge , ranke militær . 
Langs med væggene og oven over på balkonens snævre plads sad ballets tilskuere , navnlig en del ældre damer med overtøjet på ; de vare komne for at være vidne til deres afkoms triumfer , og de holdt troligt ud det meste af natten i den stigende hede . En gang imellem , når der var noget særlig interessevækkende at iagttage på gulvet , forglemte de sig selv i den grad , at deres borgerlige næser hang langt , langt ud over balkonens rækværk for at mætte nyfigenheden . 
Hansen nærmede sig orkestret . 
Musikdirigenten , der havde siddet og fantaseret på sin violin over gounods  » Ave Maria «  for at lade omverdenen forstå , hvilke store musikalske syner der røre sig i den virkelige kunstnersjæl , tog sin skræppe fra kinden og bøjede sig ud over orkesterranden med en nedladende forespørgsel i blikket . 
» En Marche ! «  sagde Hansen . 
Dirigenten satte Marchen i gang med et vink bagud og en gestus , som udtrykte den fremragende 

virtuos’es utålelige sjælslidelse ved at skulle give sin kunst til bedste for et følesløst publikum , der kun opfatter orkestermusik som en slags bedre lirekasse til at danse efter . I den måde , hvorpå han straks efter gav sig til at kæle for violinen , lå der også et vellykket studie efter de mere påskønnede kolleger , der havde det held at virke i bedre pladser . 
Først den almindelige Marche gulvet rundt , med allehånde påfund og snedige krogveje af dem , der førte an i teten . 
Derpå begyndte dansen . 
En langbenet , civil herre med grå frakke og korte bakkenbarter valsede rundt med stiv ryg og en underlig sling-mig-rundt med det ene ben under valsens gyngende omdrejninger . Han førte sig med megen alvor , som var han sig bevidst , at det samlede Evropas blikke hvilede på ham under denne hans ansvarsfulde gerning . 
En læspende , særdeles velklædt kontorist i lang frakke og med halvfjollede manerer hoppede rundt uden begreb om takt . En gang , da musiken havde begyndt at spille en ny Melodi , kom han hen til Hansen og spurgte :  » Er det en Vals eller en polka ? «  og da han havde fået underretning om , at det var en mazurka , kunne han klare den med — på samme måde . 
Mærkeligt nok er det undertiden slige mennesker , der allerførst og allerlængst kaste sig over dansen , aldeles ubekymrede om , hvorledes de selv tage sig ud , medens mange flinke danser-emner i trykkende 

generthedsfølelse kunne lade år gå hen , inden de driste sig til at overvinde deres selvkritik og for første gang begive sig ud på det farlige dansegulv . 
Kontoristen var tumlet hen imod en ældre dame , der stod tæt ved og syntes at øve en foruroligende indflydelse over ham . For alderens skyld kunne hun godt have været hans bedstemoder . Hun nejer , han bukker kejtet , lægger armen om hendes knortede talje og springer midt ud på gulvet , hvor han nu går i gang med at frembringe en roterende bevægelse , men sindigt , ganske sindigt , thi det er jo en ældre dame , han danser med . Et stød af et par andre dansende vælter dem næsten over ende . Tre omgange — kontoristen opnår efterhånden at træde seks dansende par over fødderne — så påfølger der et nyt stød , som strækker dem begge til jorden . Op samler han en vifte , en ældre , alt for tillidsfuld dame og et lommetørklæde og lægger det hele forsigtigt hen på en sofa . De tre  » Rundtenommer «  have ganske gjort det af med dem . 
Nogle tarveligt klædte unge mænd trådte dansen jævnt og solidt . Deres lave hovedformer drejede sig mærkværdigt støt omkring , alt som disse mennesker dansede med de små , faste , stille damer , de havde udvalgt sig . Det så ikke ud , som om de unge mænd morede sig overvættes meget ; muligvis har dog en stærk Sans for at holde sig indenfor de passende grænser været grunden dertil , eller måske snarere en stærk mangel på enhver slags opfindsomhedsevne . 

rank og med et vel behersket legemes naturlige anstand svingede Hansen selv en ung , høj pige rundt . Ved første blik havde hun haft et særdeles tiltalende ydre , men på nært hold viste hun sig mindre tiltrækkende . Det var kun figuren , som havde lokket . Hendes små , kaffebrune øjne , den finnede ansigtshud og hendes sjuskede manerer tog hele pynten fra hende ; og ned ad nakken på hende hang der en lille , ussel lammehale af en hår-pisk . Men tæt op til den unge mand dansede hun alligevel godt i mazurkaens lette , vuggende trin . 
Hansen kom pludselig i tanker om sine balinspektør-pligter . 
» Damerne inklinere ! «  bekendtgjorde han . Kontoristen trængte sig hurtigt forbi ham ud af døren .  » Når man ser lidt godt ud , «  sagde han vittigt ,  » og damerne inklinere , så er det bedst at forsvinde . « 
» Sol og måne «  , der dansede med en lang vanes udholdenhed og dygtighed , var den første på pletten , idet hun nejede for Hansen , medens den unge pige med de stærkt udviklede hageformer blot sendte ham et blik fra siden , et langt , fornærmet blik . 
—  » Lanciers ! «  lød det lidt efter . 
» Sol og måne «  , der uforsigtig havde fjernet sig noget , kom dog tids nok til at få plads i parret ved siden af Hansen og dennes nye dame , hvem den gamle dødssejler målte med et slet dulgt brødnid . Hendes hænder meddelte ømme tryk , hver gang de mødtes med unge Hansens i sidste tur . Det var , som om hun aldrig ville give slip igen , 

når hun havde fået fat , og mange vare de hemmelige og betegnende håndtryk , hun gav ham . 
Lige overfor ham befandt sig den nylig konfirmerede pige ved siden af en lille , hvidhåret , stumpet yngling , hvis hår strittede op som i en fuldstændig traddle’sk forbavselse , men som førte sig med den for visse små mennesker egne værdighed . 
Hansen søgte på ny at fange pigens blik ; men det var ham umuligt . Hun undveg ham ligesom en fugl . Først nu så han , at hun egentlig havde grimme træk , navnlig et underligt stort og snerpet udtryk omkring munden ; det så ud , som om hun ikke havde tørt munden rigtig ren . Og alligevel var der over hende dette udtryk af ubevidst , jomfruelig ynde , der forekom ham tusinde gange mere indtagende , end en strålende baldronnings mest stor-slåede legemspragt ville have været . 
Hvad mon hun tænkte på ? Hvad rørte sig vel i hendes lille pigehjerte ? 
Så let som en fjer — som et  » Siv «  — lå hendes tynde midje i hans arm , når hun under  » Damernes kæde «  lod sig fore rundt af  » Herren på modsat plads «  . Men Hansens små , galant tilhviskedee bemærkninger forbleve ubesvarede . Hun turde næppe se på ham , og der var over hendes lille høflighedssmil noget så ængsteligt , så bedårende ulykkeligt og bange , at han ikke nænnede at presse noget svar ud af hende . En eneste gang traf han hendes søde blik , da hun mindst var forberedt på en overrumpling ; men da blev hun så 

ulykkelig skamfuld bag efter , at han besluttede ikke mere at sætte hende i forlegenhed . Hun ønskede vist allerhelst , at han slet ikke talte til hende ; så kunne hun i fred passe sit lille hjertes egne forestillinger . 
— under den påfølgende runddans lagde Hansens egen dame fuldstændig beslag på hans opmærksomhed . Hun var en høj , flad figur , ret net og med et intetsigende , kønt porcellænshoved . Den lange kjole skjulte et par store gåsefødder , og hun syntes at være af den mening , at en herre skal under dansen tage hele arbejdet på sig alene , hvis han skal  » føre «  godt . 
» Nå , «  sagde thorfeldt i et øjebliks pust ,  » Du dansede med baldronningen , så jeg . En korporal i kvindeklæder , ikke sandt ? « 
» Hvad ! «  udbrød Hansen overrasket ,  » jeg synes , jeg har bort — jeg troede —  « 
» At jeg gør kur til hende , ikke sandt ? Tal bare ud , du , det har sin rigtighed . Ja , hvad Pokker skal man sige til det ? En mand af vor klasse får alligevel nok til sidst den tjenestepige til kone , som han skal have på slæb gennem livet . « 
— nu stod francaisen for tur . 
Hansen følte sig ikke særlig stiv i denne i jævne selskaber mere ualmindelige Dans ; men en lille , meget fremtrædende dame med høje kjoleskuldre påtog sig at vejlede ham , og det gjorde hun så snarrådigt og sikkert , at der ikke indløb en eneste 

fejl , og at Hansen måtte misunde hende det befalingsmands-talent , hun herved lagde for dagen . 
Da han inddelte langs ned ad hægge rækker :  » 1ste par , 2det par , 1ste .  .  . «  løb kontoristen lige bag efter ham med allehånde ville fagter og kopierede Hansens gebærder , hvilket syntes at vække stor munterhed . 
Allernederst i rækkerne havde to , tre herrer fuldt op at gøre med under en hyklet latter at forsikre og forsikre deres damer , at  » de kunne såmænd ikke huske francaisen længere «  , hvilket var en temmelig overflødig bemærkning , navnlig efter at de havde begået masser af fejl og løbet rundt på en fuldstændig sindsforvirrende måde . 
Turdansen afsluttedes med den såkaldte klap-finale . Hansen fik herved lejlighed til at skifte mellem alle ballets damer , den ene efter den anden . Et højst afvekslende og interessant kalejdoskop oprulledes for hans blik , efterhånden som han figurerede for enhver af dem . 
Den lille jomfru Olsen med det søde , milde ansigt og de lette fødder smilede til ham i ubekymret ligegyldighed . 
En stærkt affekteret , gift dame med briller væltede sig med kejtede bevægelser imod ham , da han atter skiftede plads . Hendes dansetrin syntes at antyde muligheden af , at hun havde en sæk om benene inde under kjolen , og at det var denne sæk , som vanskeliggjorde hendes Pas . Benene sloge imod Hansens under de . få omdrejninger i dansen på 

stedet , så han kunne høre det knage i sine knæskaller . 
» Sol og måne «  omklamrede Hansen med en kraft , som om hun aldrig ville slippe ham igen . Flere sekunder efter , at han skulle have forladt hende for den næste dames skyld , tvang hun ham endnu til at svinge hende rundt på sin plads . 
Men hurtigt vekslede parrene , hver gang melodien begyndte for fra , og bestandig nye ansigter mødtes i denne snedigt opfundne Dans . 
Den lille , forskræmte piges lette ben , der ellers så flinkt trådte dansen , blev ligesom lammede , da hun pludselig stod overfor Hansen . Det forlegne smil , bag hvilket hun skjulte både sin hemmelige beundring for ham og barnets skarpe ironi over sig selv og andre , syntes ham at være endnu mere indtagende end for . Men hendes blik undflyede hans som sædvanlig . Ville hun oftere få ham at se end denne ene gang ? Måske ville hun drømme om ham i morgen , om de lyse , bølgeformede , friserede lokker og hans friske , kække træk . 
En bagerdatter i lyserød kjole og med et sursødt , lidende smil affekterede stor træthed under den idelige gliden-forbi af herrer . Beklagelsesværdig og udmattet tog hun mod deres høflige bemærkninger ; men det allersimpleste middel : at træde ud af dansen , kunne hun dog ikke bekvemme sig til . Så stor er dansens tiltrækningskraft . 
Den unge pige med den energiske hage syntes at være et bytte for de mest modstridende følelser . 

hvor gerne hun end havde benyttet sig af lejligheden og haget sig ordentlig fast i sergenten , så tvang hun sig dog til at måle ham med et koldt blik , da de stod lige overfor hinanden . Modvilligt og uden at se på ham lod hun sig svinge rundt — 
så mangeartede kunne ansigterne være i en  » Klapfinale «  . 
Tre , fire bønderpiger , tjenestepiger , hvem herskaberne havde givet tilladelse til at gå på bal , fulgte , lige klodsede og forskruede , efter hverandre . De vare lige så lette at svinge rundt som en pølsemaskine , og deres ansigter udtrykte aldeles intet undtagen kræfter . 
Og så stod Hansen til sidst pludselig overfor sin egen dame på ny , efter at have været hele kredsen rundt . 
— efterhånden som varmen fra gasbelysningen og de jagende danse tiltog , slappedes den stramme , fremmede tone , hvorunder ballet var begyndt . Damerne viftede sig uafladelig , medens de sad langs lokalets sider og strakte fødderne frem ; og herrerne , uanstændig varme , forsvandt jævnlig ind i sidelokaler , hvor der blev serveret , og hvorfra damerne atter måtte hente dem , når de maskuline rækker tyndedes alt for meget på festens arena . Luften var tyk , sur , dunstmættet og afsatte sit sorte støv i åndedrætsredskaberne ; de dansende fik  » dårlig ånde «  . 
Hansen havde været en lille tur gennem sidelokalerne i den såkaldte  » Kaffepavse «  . 

ved buffeten stimlede opvarterne sammen for at hente de forlangte varer til de mere og mere højrøstede gæster ; de mindste fejltagelser fra tjenernes side blev straks påtalte i en brysk og skændende tone af den unge mand , der dominerede bag buffeten . 
To ganske unge musikere med elegant kravetøj sad ved et afsides bord og fortalte hinanden gemene historier under en lydelig fnisen , medens de drak deres kaffe . 
To andre sagde i nærheden og syntes alvorligt optagne af det , de talte om . Hansen nærmede sig og ventede at høre en indgående diskussion  .om vanskelig musik eller lignende . Men her blev han fuldstændig skuffet . Den ene af dem var i færd med omstændeligt at fortælle sin kollega , hvilken god fordøjelse han havde nu , i modsætning til den gang , han var syg . Den anden hørte slet ikke efter , men talte — i munden på ham — om sine støvler :  » Jeg har fire par ; det ene par , de er rigtig gode ; det andet , det er sådan nogenlunde — ja nye er de ikke ; det tredje par , det er disse her — se , der er kun en lap på — — « 
Både i disse og flere andre af musikerne genkendte han militære spillemænd , han havde mødt på gaden , og som her udøvede deres privatarbejde . 
Inderst inde i et lille , ensomt værelse så Hansen en ung balkavaler , der syntes ganske at have opgivet ævret og forsaget nattens glæder ; han sad og kastede op i en bordskuffe , trak den ud for hver 

ny ladning og skød den så ind igen . Hansen kastede kun et blik på den matte skikkelse og trak sig derpå diskret tilbage . 
Musiken spillede op på ny . 
» Sol og måne «  syntes mest tilbøjelig til at kaste sig om halsen på sergenten , hvem hun atter havde kapret . Den ene arm havde hun lagt op om hans nakke og lod sig aldeles rive hen i ungdommelig umiddelbarhed , medens hun med flimrende blikke og med overkroppen i en skæv stilling bevægede sig i den stødvise falden , der ellers er højdepunktet af moderne kunst i terpsichores offentlige haller . 
Oppe i orkestret arbejdede den pustende , ham : rende musik videre . 
Den gamle , godmodige basspiller , som ikke fik vekslet et ord med de andre hele natten , satte det bebrillede ansigt helt ned i nodebogen . Det var ellevte nat i træk , at han spillede til Dans for foreninger i denne måned . Han var syg , men måtte dog gå til arbejde alligevel , mens lejlighed gaves ; ordsproget  » Sundhed er bedre end guld «  syntes her at være forhindret i at komme til sin ret ; for den gamle musiker stod åbenbart hensynet til sundhedens genvindelse i anden række . Han var stiv i knæerne og skiftede uafladelig på de ømme fødder ; når man er godt oppe i halvtredserne , falder arbejdet ikke så let længere . Den venstre arm måtte han holde højt til vejrs , og dens gamle , rystende fingre , der vare ømme af at gribe 

på instrumentets tykke , hårde strenge , for skælvende op og ned i ængsteligt hastværk . Der måtte ikke glemmes en node . Musik uden Bas er aldeles umulig — Bassen er musikens brød . 
På hans gamle , slidte kjole lå støvet så tykt , at han kunne skrive sit navn deri med fingeren . Stupid og tankeløs arbejdede den gamle fort , medens de gamle knokkellemmer svedte gift ; hvert tiende minut havde han set på sit ur , om dog ikke arbejdet i dette øredøvende djævelens værksted , på dette  » Skafot «  , snart var til ende . Hvor han længtes hjem , den gamle , efter at få de forpinte lemmer i seng og så ligge hele formiddagen som sædvanlig , med fortumlet hoved , endnu fuldt af den svirrende larm og skarpe dansemusik , som han nu i en arbejdstid , der var længere end mangen hests , havde befundet sig midt i i hjem og  sove , medens han endnu i drømme greb på bassens strenge og førte den korte , tykke bue med højre hånd ! 
Når han en gang imellem overværede anden musik som tilhører , så hørte han kun basstemmen ! Mange Års øvelse havde banket denne ene stemme så ubarmhjertigt ind i hans øre , at han ikke kunne fastholde andre — mange Års trælsomme fabrikarbejde i nætter , der vare så godt som spildte for musikerens fremgang . Men de seks børn , hvoraf kun tre vare ude over konfirmationsalderen — for deres skyld måtte han holde ud ! 
» Ou — så så så så så — — «  gryntede et ualmindeligt håbløst individ , der betjente den store 

tromme og hvis øgenavn — for resten aldeles uden juridisk berettigelse — var  » Jordemodermanden «  ; han lagde sig tilbage i sin stol og strakte lemmerne under et øjebliks pause . 
Og da han bemærkede , at manden ved lilletrommen var helt sammenfalden , stødte han opmuntrende til ham : 
» Rabatski ! — du ! Rabatski ! « 
Dette ord var efter hans formening lige så morsomt og sansevækkende som en hel kaskade af vittige indfald , og under den for øjeblikket almindeligt herskende åndenød syntes han netop nu , at der var anvendelse derfor . En gang havde han hørt en kornettist , der gik for at være et hurtigt og opfindsomt hovede , bruge dette malebariske kraftord , og så havde han selv annekteret det som en bon-mot , der i hans tanker måtte besidde en ganske glimrende opmuntringsevne . Og så dunkede han i vild fryd på stortrommen og syntes ligesom at beruse sig selv i dens bulder , medens han sang melodien med . 
De to trompetere vare uvenner . Hvorover turde være vanskeligt at forklare ; men uden slige små skærmydsler kunne de ikke leve . Det varden anden nat , de to dusbrødre sagde i timevis side om side uden at tale et ord til hinanden , kun nu og da vekslende et fagudtryk under den strengeste høfligheds form . Derfor lå det imidlertid ikke udenfor mulighedens grænser , at de hen ad morgenstunden ikke kunne huske , af hvad grund de nu i 

et par dage havde set skævt til hinanden — hovedbrud lå nu en gang ikke for nogen af dem — og at de så i smuk enighed klinkede med hinanden inde på buffetværelsets neutrale grund — omtrent som de dickens’ske irlændere . 
Men hvad foregik der dog nu oppe i orkestret ? 
Den unge , blege mand med brillerne havde oprindelig læst til mediciner , men havde ved forældrenes forringede formuesomstændigheder måttet slå kapital af sin barndoms musiktimer og tage musikinstrumentet til værktøj og forsorger , medens han endnu hver dag stræbte frem imod sin eksamen . Han havde siddet så underlig sky og fremmed her i orkestret og svaret høfligt og med et tvungent smil på sidem ændenes henvendelser . Men nu havde han gentagne gange læst fejl i noderne . 
Musiken var pludselig standset . 
Dirigenten og medicineren havde rejst sig op begge to , og den første lod en sand syndflod af ord regne ned over den uheldige , medens det så ud , som om han ville slå ham i hovedet med violinbuen , hvormed han gestikulerede så ivrigt , at han tabte brillerne . 
Den unge mand havde søgt at forsvare sig , men gav hurtigt tabt i dette kapløb . Nu stod han og pakkede sit instrument ind med rystende hænder . Dirigenten talte endnu , højrøstet og triumferende ; hans øjne flimrede af magtbrynde . En ældre , habil musiker med en iørefaldende tysk accent skræppede 

tjenstvillig op med en egen , snurrende latter , hvori den unge mands sidste ord fuldstændig druknede . 
De dansende havde måttet standse . Der hørtes misfornøjede råb fra flere af dem . Thorfeldt gik op imod orkestret , mumlende nogle arrige ord ; men pludselig syntes han at betænke sig og beholdt sine ord for sig selv for denne gang . 
Musiken begyndte atter , da medicineren var gået . 
» Musikerne må da også være nogle forfærdelige mennesker ! «  mente unge Hansen . 
» Vist ikke nej , «  sagde thorfeldt .  » Men måske er det dog nogle af de uheldigste , vi her have fået fat i . De balmusikere , som jeg ellers kender ( andre musikere komme vi jo sjældent i berøring med ) , have kun i almindelighed den fejl , at de gå lidt for meget op i deres eget fag . Noble og brave mennesker er der imellem , og udmærkede arbejdere i deres Branche . Men du må huske på , at musikerne have usundt og meget strengt arbejde , medens vi danse og more os , så at det ikke er så underligt , om gnavenheden kan løbe af med dem . Dirigenten her , ser du nok , er desværre på en måde krøbling , og det er formodentlig følelsen heraf , der kan gøre ham så bitter og forpint og brutal . Du kan have godt af at vide noget om den klasse mennesker og tænke derpå ; du i din stilling kan jo oftere risikere at få arbejde som balhøvding . « 
Endnu en mazurka , hvorunder den såkaldte 

» Janitschar «  med sine mange forskelligartede , barbariske instrumenter havde så travlt som en mus i barselseng ; så lød det igen : 
lanciers ! 
Dirigenten flygtede , væltende nodestolene på sin vej og i sine bevægelser ikke ganske ulig kas-sander på tivolis teater , for den frygtelig fortærskede turdans’es Melodi . 
Under den trængsel , der var opstået i salen , idet parrene arrangerede sig , tumlede han på sin flugt pludselig mod en opvarter , så at denne tabte en bakke med glas og gav knubbede ord . Musikeren , der følte sin værdighed krænket , gav også vrede ord . I længere tid søgte de så . at overbyde hinanden i uartigheder , medens de dog stedse satte  » Hr . «  foran , når de nævnede hinanden ved navn . Hansen hørte forbavset og ikke uden interesse på denne splinternye måde at overholde formerne på . 
Der nede på gulvet bevægede den støjende menneskemasse sig i et stort Mylr i  » les lanciers «  under denne dans’es evige  » Komplimenter «  . Melodierne gik som på en lirekasse ; maskinmæssigt og trælsomt lirede hver mand i orkestret de bekendte stød eller strøg af i det aldrig svigtende tempo . 
— efter et lille ophold , hvorunder der førtes en vigtig og interesseret konference mellem en klynge balherrer , kom kontoristen op til orkestret , nikkede fornøjet og råbte i en glad tone op til basspilleren og hans kolleger : 

» Vi har fået lov at danse en time endnu ! « 
Om en mand havde givet flojteblæseren , der sad nærmest orkesterranden , en kniv i hånden og syndsforladelse forud , så havde han sikkert jaget kniven i siden på kontoristen , om han havde kunnet nå ham . Musikeren måtte imidlertid nøjes med at sende ham et irriteret blik , harke langt og indædt udholdende og på ny spidse munden over piccolofløjten , som lignede en stor skrå med huller i , og som han havde medført i vestelommen . 
— den unge , høje , grimme student , der var bleven medlem af foreningen for få minutter siden henne ved indgangsdøren , dansede som en mand , der har foresat sig at ville more sig for enhver pris . Set fra oven lignede han en stor frø , der hang i et bånd og blev snurret rundt om sig selv , så de lange lemmer beskrev store Buer uden om midterlinien . 
To unge grosserere , der ligeledes for nylig havde fået adgang , trakterede musikdirigenten med vin i det nærmeste sideværelse og hørte med den helligste alvor på alt det , han med stigende vidtløftighed fortalte . Til sidst begyndte de endog at tale fremmede sprog med ham . Han var derefter bleven så fransk , at han sagde  » sangsynligvis «  , når dette ord forekom . 
Tilsyneladende havde de to grosserere ikke valgt den dårligste del af førnöjelsen på ballet . 
Det var omsider lykkedes for Hansen at byde den lille undselige pige op til valsen i et ubevogtet øjeblik , da argusfætteren var bukket under for træt 

heden . Hansen havde fået at vide , at hun var lidt ældre , end hun så ud til , omtrent 16 år , og at hendes moder var enke . 
Just på samme tid var der oppe i orkestret udbrudt en ædel væddekamp mellem de to violinister om , hvem af dem der kunne jaske melodien bedst og hurtigst af på den skinke , som hver af dem trykkede op mod sin hage , så at dansen omsider ved deres unaturlige anstrengelser bragtes op til noget ganske eksempelløst hurtigt og længe vedvarende . Par efter par opgav derfor ævret og dryssede sansesløse ned på salens bænke . 
Alene og til sidst dansede den unge , forsømmelige balinspektør og hans lille inklination . Hun havde puttet hovedet helt trygt ind imod hans bryst og lod sig føre af sted i blid salighed . Lokalet , lysene , menneskene — det hele svandt bort for deres øjne . Alt drejede rundt for unge Hansen ; det var , som om gulvet på en gang var blevet dobbelt glat , og som om det af sig selv svandt bort under deres fødder . Han følte , hvorledes det strammede i hans lægge , men han så og hørte slet intet ; han blev ved at danse aldeles instinktsmæssigt ; men hans seje , unge , trænerede kræfter gjorde deres skyldighed , og videre fløj han med den lille , lette byrde , der lå i hans arm . Lettere og mere elastisk har sjældent nogen danser ført sig over et gulv . Alle de øvrige par vare efterhånden stimlede sammen for at se , hvor længe dette kunne vare . 
Så standsede musiken , og svimlende førte 

han hende på plads . Kort efter holdt ballet op , da morgenens første skær lyste ind gennem vinduerne . 
I kasernens baggård sang en kat :  » Rrausch ! rrausch ! Fromousch ! «  en grov hundestemme faldt ind en gang imellem , og så atter den hæse kat :  » Frau Maus ! Heraus ! « 
Hansen forsøgte at sove . Men da kattespektaklet vedblev , lukkede han forsigtigt et vindue op , forsynede sig med en tom ølflaske og tog sigte efter det sted , hvorfra vrælene lød . 
Flasken slog imod en høj bagmur og sprang som en granat i tusinde stumper , der regnede ned over gården . Men to minutter efter vare kattene på færde igen . 
Hele ni flasker ofrede han efter hinanden på samme måde under kattenes fortsatte protest . Så opgav han omsider skydningen . 
Hansen gik i seng for at sove den korte tid , der var tilbage inden morgenparaden , og drømte , at han endnu valsede med den lille , bly pige i sin favn , og at hendes lille kavaler fra den første lanciers var bleven en kat , som rejste borsterne på sit hoved og skreg ham ind i øret , og at den store tromme var blevet hunden , der råbte :  » Vov ! Bum ! hold takt ! « 

Viii . 
Nogle år vare henrundne . 
Efter hin sommermorgen , der nær var bleven så skæbnesvanger for Hansen , havde han en tid lang sluttet sig nærmere til Wolff , der syntes at have en vis lidenskab for at spille forsyn for andre . Og så var der kommet en periode , hvor han , følgende tidens almindelige oplysningstrang , men navnlig efter sin ældre kammerats tilskyndelser , havde begyndt at læse , læse rigtig med flid og eftertanke . 
Da han ved udnævnelsen til sergent havde taget afsked med tretten Års fortsatte skolegang , var det i den mening , at nu var han tilstrækkelig belæst for hele livet . Nu var han  » færdig «  . Tanken om for bestandig at være fri for hovedbrud og lektielæring havde gjort ham hele tilværelsen til en fest . Nu skulle ferien komme , livets ferie ovenpå arbejdet . 
Men allerede hans første skridt blandt mennesker af andre livsstillinger havde belært ham om , hvor mangelfulde hans kundskabs hjælpekilder i grunden vare . Enhver femtenårs dreng , hvis forældre havde haft et nogenlunde godt udkomme , besad jo allerede de 

præliminarist-kundskaber , som Hansens tre år på elevskolen omtrent havde indbragt ham , og nogen sprogkendskab endda . 
Altså arbejdede denne tidligt indvundne erfaring hånd i hånd med Wolffs råd . Et halvt år efter , at han havde troet for bestandig at kunne lægge læsningen hen , fandtes han atter med bogen i hånd . Det stod klart for ham , at uden fortsatte anstrengelser ville han ikke alene ikke kunne hævde , hvad han havde lært , men endog glemme det hele lidt efter lidt og således tabe sin selvagtelse , sin selvtillids indre støtte . 
Mon det endogså ikke ligefrem var hans pligt , tænkte han , at udvide sit kundskabsforråd  ? Det måtte — ved siden af altid at gøre sin pligt i tjenesten til punkt og prikke — være den bedste vej , ad hvilken han kunne hæve sergentsnorene i omgivendes øjne , i stedet for at drive om og vegetere som i den første sommer eller under gængse kasernetidsfordriv . Kunne han mon gøre noget bedre for at nå så vidt , at han kunne udfylde sin plads og repræsentere sin stand på bedste måde , han , som fra elevskolen havde en så god grund at bygge videre på  ? Og netop efter skolelivet ved bataillonen begyndte der jo perioder i det ensformige tjenesteliv , perioder med mange momentvise fritimer , hvor hans ungdommelige virkeevne alligevel ville have savnet passende opgaver og sysselsættelse . 
Alt som han læste , bortlededes også tankerne fra meget , som for havde ført ham på afveje . 

og han behøvede ikke at lede længe for at finde , hvad han skulle læse . Han havde hurtigt fået det indtryk , at størsteparten af alle bøger , der udkom , vare skrevne i et sprog , der indeholdt et slags dannelsens frimureri mellem en vis klasse mennesker uden at tage hensyn til andre , og at han selv hørte til disse  » andre «  . For sit eget personlige vedkommende at få fjernet denne grænse måtte derfor blive det stadige mål for hans bestræbelser . Skonliteraturens overalt forekommende citater i fremmede sprog — som oftest kun citater , bestående af  » bevingede «  eller mere almindelige ord — ; bygningsformer og arkitektoniske ejendommeligheder , ja alene kunsthandlervinduernes udstillede , antike figurer , hvis navne , betydning eller historie han ofte ikke havde det nødtørftigste begreb om — alt viste ham vejen . Hørte han nu og da , hvorledes nogle slog om sig med deres godtkøbs leksikon-viden eller med et eller andet fremmed ord , som de nylig havde hørt og en tid lang anbragte på alle mulige og umulige steder , så blev dette ham kun en spore til selv at søge mere fuldstændige kilder for sine kundskaber . Han ville frem så vidt , at han ikke behøvede at lade sig sætte til vægs af almindelige spørgsmål , som det første det bedste menneske med en heldigere skolegang , men hvis viden ikke altid var lige grundig , fandt for godt at stille ham . 
Han mærkede , at den bedste oplysningens vej , som de heldige i barndommen vare gåde med en 

hjælper under hver arm og et passende antal lærere til at skyde bag på , den måtte han nu selv passere , på egne ben og med den oppakning , der i skikkelse af hans livsstillings pligter og arbejde hvilede på ham . Han måtte passere den , inden han gik så længe og drev , at han glemte alt undtagen vanens pligter , og inden hans hjerne blev så døsig og grumset , at den ikke kunne fastholde noget nyt mere . Det forundrede ham da aldeles ikke , da han en gang i disse år stødte på et nogle og fyrretyveårigt menneske , der var begyndt at læse fransk , hvilket sprog hidtil havde været aldeles fremmed for denne mand . Og Hansen traf flere , som selv havde arbejdet sig frem ad kundskabens vej ; og ofte syntes han , at han selv endnu måtte skamme sig overfor dem . 
I den første tid gennemsøgte Hansen biblioteket , som underofficererne havde ved bataillonen , sammensat som det var på alle mulige måder af jævnt almindelige og tilfældige gode bøger på stump ; men snart søgte han også længere ud og skaffede sig læsning andet steds fra , vejledet af en ældre studerende , for hvem Wolff havde forestillet ham . 
Han betoges af harme mod de romaner , hvilke han i sin afkrog havde siddet og læst sig dum i som barn uden bedre vidende ; men han trøstede sig med , at endnu var der jo ingen tid forløben . Dog begreb han , at han havde forspildt adskilligt i de forgangne år , hvad der ikke stod til at indhente . 

og han indså betydningen af det ord , som siger : omgang skaber mennesker . 
Lette sprogbøger , populær-videnskabelige , historiske værker , skuespil , nyere skønliteratur — alt gennempløjede han med stigende interesse . I løbet af nogle år opnåede han ad disse genveje at erhverve sig en relativ oplysning . 
For hvert nyt værk , han fik i hånden , mærkede han dog , hvor langt der endnu var tilbage ; man kunne jo lære hele livet og dog aldrig blive færdig , tænkte han og hyldede således , uden endnu selv at vide det , denne sokratiske lære . Egentlig forbavsedes han også nu over , med hvor såre lidt i denne retning han tidligere havde ladet sig nøje . 
I førstningen var han også aldeles kritikløs . Enhver ny bog , han kom ind i , forekom ham at være den bedste , han endnu havde læst — indtil en endnu nyere bragte hans beundring for den første til at blegne . Men snart dannede han sig bestem-tere meninger . Og han syntes , at det mest attråel-sesværdige var på en eller anden måde at blive kunstner eller opfinder , noget ejendommeligt — at producere et eller andet , der i sin slags var noget for sig selv , så at man , som Wolff i sit kraftige sprog sagde ,  » ikke gik i sin grav uden andet mindesmærke , end et svin efterlader sig «  . 
Kun når en forfatter , eller navnlig en digter , altid talte om sig selv og kun om sig selv , så syntes Hansen stundom , at digterens produktion ikke havde nogen stor belæringsevne eller nogen videre 

berettiget eksistens , og det faldt ham ind , om man måske ikke bedst kunne undvære dem begge , både den store digterpersonlighed og hans selvbeskrivelser . Disse to måtte jo have nok i hinanden indbyrdes i forvejen . 
Der var en forfatter , i hvis storslåede , groteske komik han sporede den oprindelige kilde til megen påvirkning hos andre humorister — det var mark twain , hvem Hansen , forberedt ved militærjargonens evige vittighedsjæger ! , læste med mere forståelse end meget andet af det , han fik i hænde . 
— han søgte flittigt hen på steder , hvor der holdtes foredrag . Trangen til at høre en dannet mands ordnede tale drev ham endog i kirke , hvor dagens tekst ofte gav ham stof til megen efter-tænkning fra nye synspunkter . Han fik den overbevisning , at man godt kan være gudfrygtig uden at være et hængehovede ; og heraf og ud af sine livsvilkår havde han efterhånden dannet sig sin egen religion . Dens program kunne kortelig sammenfattes i en eneste sætning :  » man må aldrig være lumpen «  . 
Hans ærlige forsøg på altid at efterleve denne regel gjorde imidlertid , at hans bevæggrunde tit blev misforståede og han selv skadet af mennesker , der ikke sinkedes i deres fremadstræben af lignende besværlige grundsætninger . 
— Hansen oplevede ikke selv disse store , ejendommelige udviklingsperioder , ej heller brusede de gæringer op i ham , som i mennesker , han under 

tiden fik at læse om . Han var vel endnu for umoden . Det utroligt vanemæssige hos mennesket , som lader det lempe sig efter et hvert slags forhold , havde også sit tag i ham . 
I begyndelsen gik det ham omtrent ligesom de fattige børn , der blive offentlig bespiste og ikke er vante til den så pludselig kraftige kost , men kaste den op igen : han kunne dårligt holde tæt iblandt andre med de ufordøjede visdomsbrokkei , han havde hentet ud af bøgerne . Men efterhånden blev også han mere vant til kosten .  » Kundskab er magt , «  sagde Wolff ,  » men det er meget mere endnu . Det er også alder . «  og idet Hansen mere og 
mere indså , hvor uendelig meget man kunne læse sig til , så vågnede hans forstand og klarsyn . 
Mange latterligheder og forvrængede opfattelses-måder , som han ikke tidligere havde haft blik for , 
dukkede nu frem rundt om ham . Det var , som om 
alle hans omgivelser lidt efter lidt begyndte at skifte udseende i hans påsyn og røbede sig i en helt anden skikkelse end tidligere — ligesom om skallerne faldt af dem . 
Han fattede en virkelig agtelse for enhver , som han mærkede stod over ham i almindelig dannelse — en agtelse , han tidligere ikke havde vidst at regelbinde . Ja , han begyndte endog at ane , hvilke dannelsestrin der gaves op efter blandt dem , som havde deres plads over ham . 
Med Wolff talte han kun nu og da . I de første tider havde de haft mange varme disputer om 

literatur , om kunst , ja om idealer sågar , så de måtte være glade ved , at ingen hørte på dem . 
Idealerne sammenlignede Wolff med forskrifter i skønskrivning for børn . Ville man lægge et andet barns kragetæer — sammenlignelsesvis altså realistiske skildringer — frem til vejledning , så ville barnet aldrig nå så vidt , som med en stentrykt ideal-forskrift for øje . 
Men en aften havde Wolff været i et sådant sort humør , som følgerne af et latterlig stort antal nedbrydende sygdomsanfald i forbindelse med et medfødt tungt sind undertiden kunne hensætte ham i , at Hansen til sidst ikke havde troet ham rigtig vel forvaret ; thi Wolff havde med en vis ubehagelig veltalenhed og med en så voldsom fart , som om han var  » smurt indvendig «  , snakket løs imod manglerne , som klæbede ved deres livsstilling , og om uniformerede madstrævere , militære overdrev , spioneri og forræderi mellem kammerater , vankundighedens og snæversynethedens små , fiffige triumfer , om skamløs frækhed og kryberi og om menneskevrag , der vare for feje til at have nogen overbevisning , men hjalp sig med lurvede småflf under deres utroligt seje kravlen fremad gennem livet , om kasernepølen , som ødelagde de unge mennesker , om halvmennesker og halvsoldater i militære maskeradedragter , om poltronagtig niddingehævn ad krogveje , om tænkemådens grundige simpelhed inderst inde hos folk , af hvem man skulle vente virkelig dannelse , om æreløst dagdriveri og fordærvede tungers 

djævelske bagtalelsesevne — om alt det , som der kunne trænge til at blive kastet en ordentlig brand-fakkel ind i en gang med tiden , at det kunne blive tilstrækkeligt belyst — — — 
så havde Wolff med sin urolige udvikling , sin gærende og grublende , sammensatte karakter og sin hvileløse natur forekommet Hansen at være for slem , og hans forhold til denne moderne Don quixote var blevet mere tvungent . Desuden havde Wolff ofte så mange besynderlige eksperimenter for og var lidt ude i mærkværdige ærinder , hvis hensigt Hansen ikke kunne fatte . 
— han havde tænkt på at flytte sammen med en ligesindet kammerat på kasernen og læse til en eller anden eksamen for dog at komme et bestemt skridt fremad ; thi alene ville han ikke have selvstændig udholdenhed nok til at forfølge et aldeles bestemt mål , det følte han . Men det ville ikke blive noget let arbejde for dem på den store , urolige kaserne at drive nogen ordnet læsning . Det fattige sergentværelse , hvor han i sit delvise eneboerliv i disse år havde siddet og beundret sine avtorer , var ikke blandt det , der skulle indbyde til forsagelse og arbejde . Men det fik at gå , som det kunne . 
Hansen følte sig ikke entreprenant eller fiffig nok til at gøre noget kup i anden retning . Soldat var han , og det ville han rimeligvis blive ved at være . Han kunne ikke tænke sig nogen anden livsstilling , der ville passe for ham , eller som han med samme samvittighedsfuldhed kunne udfylde . 

Hansen var endvidere bleven forlovet , virkelig forlovet med en sød , uskyldig lille pige , netop hin lille ungmø , som han havde sværmet så stærkt for på det bal , hvorhen vi tidligere have fulgt ham . 
Ja , hvordan så hun egentlig ud nu , da hun var bleven lidt ældre  ? Det er slet ikke så let at beskrive , netop fordi hun var så såre almindelig i sit ydre . Nå , meget slank altså og smal over skuldrene , smalle fødder — hvad vil de have mere ? Blå øjne , naturligvis , vandblå ; blond og meget naiv ; sang godt og famlede på fortepiano , som så mange andre børn i den alder . 
Et Års tid efter deres første møde havde han taget mod til sig og forsøgt en tilnærmelse , da han atter så hende på gaden . Men i førstningen havde han ikke rigtig haft held med sig . 
Hans kammerater' havde drillet ham , når han havde gået bag efter hende på volden og sukket . Hun var så mager , at en af de vittigste iblandt dem havde givet hende øgenavnet :  » Påskelams-skelettet «  ( han mente træstativet til et påskelam af bomuld ) . Den lange , slanke , unge sergent havde fulgt hende som hendes skygge ( skyggen plejer jo som oftest at være noget længere end selve genstanden )  ; Hansen havde forfulgt sit påskelams-skelet så længe og så vedholdende , at han til sidst så lejlighed til at få hende i tale — ikke alene , men med en af hendes veninder som vidne ; og hun sang , når de sad på en afsides bænk på volden , og 

veninden sang , og Hansen sagde ferske komplimenter . En aften kom veninden i tanker om et ærinde , hun havde til en modehandlerinde , og Hansen friede , og påskelammet græd lidt og sagde ja , og den aften vare de komne hjem til hendes moder i byggeforeningens boliger og havde fået den reglementerede velsignelse , og så var den sag klar og første akt forbi . Der blev købt ringe , og Hansen sad nu og da om aftenen og hørte på dårlig pianomusik og gammelkone-bemærkninger ; han drak sin te og havde anskaffet sig en lang pibe , og sommetider sad de alle tre om sommeren udenfor i den lille stump havebed , som hører til ethvert af byggeforeningens huse , og der brugte de deres øjne og øren så flinkt , de kunne , og interesserede sig for naboers og genboers affærer i den lille gade . 
Ellers kom han så godt som slet ingen andre steder i disse år , men var største parten af tiden hjemme på kasernen . 
Vinteren var i anmarche . Den første sne havde endnu ikke bredt sit fjerbløde krystaldække over vor gamle moder jord ; men den kolde årstid var begyndt med slud og væde , med aprilsvejr i november , med en tung , trykkende og fugtig luft i december . 
Det var ud på aftenen , da Hansen begav sig hjem til kasernen . En diset , tyk luft med en tæt 

og fin støvregn , der langsomt gennemblødte klæderne  , havde varet ved lige fra om morgenen . Cigaren , som han havde i munden , var bleven gen-nemfugtet på et øjeblik ; men den smagte ham godt alligevel . Selv det sjaskede føre , et rigtig møntergade-agtigt sjap , som lå over stenbroen , kunne ikke virke nedtrykkende på hans stemning . Thi Hansen tænkte på sin kærligheds genstand , idet han gik hjemad , og i sin naive lyksalighed oprullede han for sin fantasi de skønneste fremtidsbilleder . Mennesket lader helst sine tanker dvæle ved noget behageligt . Indbildningskraften er vel nu en gang hele menneskeslægtens kære legetøj . 
Det var kun små og knappe forhold i den stilling , han indtog , det lod sig nu en gang ikke nægte . Men den rette lykke afhang jo ikke af pengene , det havde han så ofte hørt og læst . 
Hvor mange mennesker levede der ikke rundt om , som vare glade og tilfredse trods det , at de måske ikke vidste , hvor de skulle skaffe brødet fra den dag i morgen  ? Hvor mange var der ikke , som med ængstelse så de få penge , der endnu vare tilbage af sommerens overskud , svinde hen , medens vinteren ikke syntes at ville få ende ? Han fik jo sin faste lønning både vinter og sommer ; og varden end lidt knap , så var den desmere stadig , og når han så blev gift — — 
en lykkelig , lille idyl af et hjem steg frem forhåns fantasi . 
En stue og et køkken . Småt det hele , men 

net og hyggeligt ; på væggene i stuen billeder i ramme og smagfuldt ordnede . I den ene krog hans skrivebord og på dette bord glas med blomster , som kærlige hænder stillede derhen og fornyede daglig — hengivenhedens lille , opmærksomme tribut ; fremdeles den nette lille sofa , skabet , stolene , bordet og de andre møbler i den smukkeste orden ; de pæne , hvide , hæklede stykker , som flittige hænder for længe siden havde forarbejdet i fritimer , hvor de små hænders ejerinde , ligesom han nu , havde tænkt på disse stykkers anvendelse i fremtiden- og midt i hele dette arrangement hans lille kone med sin snurrende symaskine og sin flid for at hjælpe med til at  » bevare skinnet «  . 
Hvor skulle han ikke spare på sin knappe lønning ! Med god vilje og fornuft fra begge sider ville det nok gå godt . Han ville aldrig gøre et eneste sidespring , aldrig give en overflødig skilling ud på sig selv eller kammerater , men betale sine nødvendige udgifter og give sin lille kone resten til husholdningen ; han vidste jo , at hun også ville lægge sin lille fortjeneste til for at dække hullerne . Det skulle nok gå tåleligt for dem , når de begge vare tilfredse med livet ; de havde jo hinanden at glæde sig over , når det så lidt sort ud i husholdningskapitlet , og et eneste blik på ægtefællens glade , tilfredse ansigt ville være nok til at styrke det synkende mod . Thi hvad gav dem da dette glade og tilfredse ansigt ? Kærligheden selvfølgelig , som de havde til hinanden , og så til — — ja , til det lille 

pant på gensidig tilbøjelighed , som lå i vuggen der på de snehvide lagner — til den lyshårede pige , der lå og sov med sit lille hovede på puden med de hæklede blonder . — 
man ser , at unge Hansen allerede var særdeles fremmelig . 
Men det allerkæreste i det lille hjem var dog den unge kone selv , som sad ved vinduet ved sit snurrende hjul , når han kom hjem fra tjenesten , og kom ham i møde midt i værelset som inkarnationen af den lykke , han selv havde skabt sig . Og så spiste han den mad , der stod og ventede på ham , og som aldrig havde nogen fejl — i alt fald ingen , som han ville gøre bemærkninger over ; det var jo hende , som havde lavet den , og han havde jo nu i årevis måttet nøjes med det udblødte pap , der skulle gå og gælde for kødmad på offentlige spisesteder . Når hun så atter havde sat sig til sit arbejde , og den hyggelige , lille kakkelovn , hvori der på grund af den fremrykkede årstid og for barnets skyld var gjort ild på , lod kaffekedlen snurre så glad og lystig , som om det var et eventyr på Melodi , den fortalte sig selv og barnet — ja , så var han den berettigede indehaver af den sande lykke . 
Han ville læse avisen efter middagsbordet . Men ikke for tekstens skyld — nej , kun for at dække sig bag den og så i smug holde øje med sin kone over kanten på bladet — holde øje med hendes små , yndefulde bevægelser , når hun et øjeblik 

holdt inde for at lytte efter , om barnet sov , eller når hun i tanker støttede hagen på den lille hånd . Det måtte vist kun være lyse tanker , hun havde ; thi grubliseringen endte i reglen med et lykkeligt lille smil om læberne . 
Og når hun på sin tur ud i køkkenet kom forbi vuggen , så standsede hun et øjeblik ; en moder har altid noget at pusle ved sit barn .  » Nej , væk hende ikke , «  siger hun bekymret , når han også træder hen og vil udgranske vuggens hemmelighedsfulde dybder —  » hun sover så sødt , og jeg har så travlt i dag . « 
» Bare du ikke gør hende lige så forvænt som mig , «  siger han , og med armen om hinandens liv betragte de den lille engel , som nu pludselig åbner de store , blanke øjne og smilende rækker armene op imod dem . Hun er nødt til at tage den lille op af vuggen ; hvilken moder ville vel kunne holde sig tilbage , når glutten selv kalder på hende ? 
Så trækker han sin kappe på igen og går til anden gerning , med hele det yndige billede i sit hjerte , og ønsker kun , at det var aften og han atter havde fri for straks at kunne ile hjem til sit Paradis . 
— unge piger ! I vide ikke , hvor raffineret en ung mand kan udbytte eder i tankerne ! Thi af ovennævnte beskaffenhed var unge Hansens beskedne fremtidsdrømme . Læseren finder dem måske ikke synderlig originale eller interessante ? Men det har jo heller ingen forsøgt at give hans tanker ud for . 

han var kun ung og sund , ufordærvet og fordringsløs . 
Hans tanker vedbleve at sysle , som de vare begyndte . 
Ville forholdene end blive små , så ville vel også ansvaret , sorgerne , omtankearbejdet blive mindre , end i mange store , komfortable hjem med deres store interesser . Og han behøvede jo blandt andet heller ikke at pine sig med at lægge nogen forloren flothed for dagen . 
Nogle ekstraindtægter måtte han vel til den tid kunne forskaffe sig . Et eller andet arbejde måtte vel tilbyde sig ; det kom jo ikke så nøje an på , af hvad Art det var , blot det var ærligt arbejde . Han turde ikke være kræsen ; han fik måske næppe selv lov at vælge , lige så lidt som man altid selv kan vælge det selskab , man vil omgås . Måske havde han anlæg for et håndværk , et lille hjemmearbejde . Hellere det end skrivearbejdets på en gang åndløse og slet betalte håndværk . Måske han endog havde andre og endnu bedre evner , som han efter tilbørlig selvprøvelse kunne udnytte . 
Allerede i drengeskolen besad han jo f . Eks . et ikke ganske almindeligt talent for karrikaturteg-ning . Hvem vidste , om han ikke netop ad den vej skulle kunne nå at komme på sin rette hylde til sidst ? Men med udgifterne til uddannelsen i tegnefaget ville det vel komme til at knibe . 
Blot han var flittig og flink og ikke kom til at skylde andre noget . Det måtte være den rette 

ærgerrighed hos en mand i den stilling , han fra sin barndoms og umyndigheds alder var indskreven i — bedre i alt fald end den stræben , som hos enkelte af hans kolleger gav sig udslag i trangen til i rent ydre former at synes mere , end de i følge deres stand og hjælpemidler kunne være , og i deres kalkunske hønsehjerners frygt for at påtage sig nyttigt arbejde , så snart dettes natur forekom dem at såre stillingens værdighed . 
Idet Hansen tænkte på en indbydelse til selskab , han havde modtaget til næste dags aften , randt der ham i minde et gæstebud , han for nogle år siden havde overværet . 
En dag i den første sommer , Hansen var sergent , havde han været til fødselsdagsgilde hos en af hans første kærestes veninder . Dennes liv bar vel præget af nogle små uregelmæssigheder ; men hun var en sød og elskværdig pige , høj og med kælne manerer , og Hansen havde ikke set nogen grund til at af slå indbydelsen , men til berammet tid begivet sig ud i hendes faders fattige hjem i et af arbejderkvartererne ved de store fælleder . 
— om eftermiddagen havde der været kaffe-selskab for damerne . Deres respektive mænd vare endnu ikke komne fra arbejde . Da disse endelig indfandt sig , blev der spist til aften og senere på bedste måde arbejdet for den selskabelige underholdning . 

Hansen havde egentlig haft sine indbydere mistænkte for , at de vare påvirkede af en vis ærgerrighed , da de indbød ham . Ligesom der nemlig i bedre kredse ved store selskaber sørges for , at der er indbudt nogle uniformerede herrer for at bryde de sorte kjolers ensformige række , således syntes det også her , som om Hansen var inviteret for ved sin uniform at bryde skjorteærmernes alt for store overtag . Desuden skævedes der ofte hen til  » Generalen «  i selskabet ( det var ham ) for at læse hans dom ud af øjnene . 
Straks om eftermiddagen havde han observeret , at en ung , voksen kusine til fødselsdagsbarnet havde holdt sig strengt tilbage og tilbragt de første timers tid efter hans ankomst inde i et mørkt værelse bagved . Grunden hertil var — kom han omsider på det rene med — at fødselsdagsbarnet under en lille strid inden hans ankomst havde vaflet hende af med nogle ørefigener , formodentlig for at bringe hende i den rette højtidsstemning , eller måske kun for at forskaffe sig selv den førnöjelse mere på sin fødselsdag . 
Skønt der i løbet af aftenen forefaldt flere lignende små intermezzoer , og trods det noget vel saftige sprog , navnlig under pantelegens gætninger , måtte det hele regnes for noget yderst fornøjeligt noget . Hansen havde intet at blive stikken over ; hans øre var vænnet til mange slags ting i tjenesten . 
Han havde lagt mærke til , at når disse jævne arbejdsfolk ville sige noget til ham , så gjorde 

de ham først opmærksom på déres nærhed ved at berøre ham fra siden af ; og så var det ganske betegnende , at de ikke stødte til ham med hånden eller lagde hånden på hans arm , som man ellers vil kunne se det mellem mennesker , der tale sammen , men rørte ved ham med armen , den rundede underarm ; de vare så vante til at være sorte og snavsede om deres store , grove arbejdshænder , så at de også forglemte sig selv i aften , hvor de dog havde fået vasket hænderne til gavns , og ikke turde lægge disse hænder på den børstede og pudsede soldat . 
Den animerede festlighed sluttede med et improviseret bal . Dans betragtes blandt nogle af denne førnöjelses modstandere som et åndsløst tidsfordriv , kun indstiftet for at afholde selskabet fra at falde i søvn . Men her havde samtlige tilstedeværende moret sig særdeles godt derved alligevel . 
Musiken ? Ja , i den henseende var man ikke så nøjeregnende . En håndharmonika , en lille mundharmonika og en guitar afløste hverandre som orkester . Navnlig vare de to sidste ganske kuriøse . Den unge arbejder , som spillede mundharmonika , var helt bleg af sindsbevægelse og generthed overfor det store antal mennesker , medens han udøvede den musikalske kunst , hvormed han så ofte havde begejstret sine arbejdskammerater på værkstedet . Han holdt om instrumentet med begge sine store hænder og trykkede det stærkt ind imod munden for at få nogle kunstfærdige tungeslag frem , som 

vare hans sjæls stolthed ; imedens sank hans hoved helt ned imellem knæerne for at unddrage andre synet af hans ansigt . 
Guitaren blev håndteret af en oprømt herre , der mod slutningen blev stærkt anløben . Hans instruments ydelse indskrænkede sig til særdeles taktfast at akkompagnere melodien , hvilken han selv måtte synge . Guitaren lød herved på det nærmeste som en stortromme . 
Trods alt dette , og til trods for al beklagelig tarvelighed i bordets anretninger , måtte dog den festlige fødselsdag siges at være meget vellykket , når indbydernes finansielle forhold toges i betragtning . Hansen havde en lumsk mistanke om , at udgifterne blev afholdte så nogenlunde i fællig ; thi en gang imellem forsvandt en af gratulanterne , og hver gang en ny , og så kom der kort efter nye varer på bordet . 
Under festlighedens forløb var der for den stille Hansen særdeles god lejlighed til at gøre ikke få iagttagelser . 
— aftenen var forløbet ikke så dårligt endda . Der var nogle børn til stede fra nabolaget , brøkdele af mennesker , der kom og gik uden kontrol , og derfor ikke rigtig kunne tages med i regnskabet — børn , der bare de smudsige , en gang hvide strømper , som fattigfolk synes at have en vis forkærlighed for at pynte deres afkom med . Navnlig for disse børn stod denne aften vistnok længe efter i hukommelsen som en mageløs fest , der ville 

mindes , når mange andre tildragelser for længe siden havde mistet deres epokegørende virkning —  » når mindet om mangen en herlig dag var blegnet , og når kære erindringer vare faldne for livets høstblæst , som træernes blade om efteråret «  . 
Den næste aften bivånede Hansen med sin forlovede , i følge en udstedt invitation , et jubilæum hos en spækhøkerfamilie , der , navnlig ved arv tid efter anden , vare blevne særdeles velstående folk . Hansens svigermoder havde kendt disse to mennesker fra ungdommen af ; hun havde syet hos dem , og var delvis også bleven betragtet som en veninde af familien , men med denne underlige halvhed i forholdet , som kan finde sted mellem ligeartede mennesker med eller uden penge : halvt som en god bekendt , halvt med en vis nedladenhed som et slags tyende . Thi spækhøkerfolkene vidste meget vel , at de havde penge , og de vidste også , at penge er noget af . det kosteligste , der kan smykke selv det mest stedmoderligt behandlede menneske på denne jord . Men iøvrigt vare de godmodige spækhøkerfolk meget hjælpsomme mod den øvrige familie , og det var nok al agtelse værd . 
I aften fejredes mandens fem og tyve-årige jubilæum som handelsmand ; dagen faldt desuden sammen med hans omtrent jævnaldrende Broders fødselsdag . Broderen , en ældre proppeskærerm efter , var også indbudt . 

Hansen og hans lille forlovede indfandt sig lidt ud på eftermiddagen til berammet tid og drak kaffe . 
I det lille bitte køkken gik den endnu raske og flinke , lidt førladne husmoder omkring med opsmøgede ærmer og sværtede arme og tillavede retterne , bistået af en fremmed kone , der var lejet til medhjælp i dagens anledning og gik hende bravt til hånde . De enkelte fremmede , som allerede vare ankomne , måtte imedens underholde sig selv på bedste måde inde i stuerne . Jubilaren selv havde nemlig travlt med , iført en blå bluse , at stille et langt bord af brædde-flager sammen i den største stue , hvor aftensbordet skulle dækkes . 
Der var en madstank og os i hele lejligheden , så det ordentlig faldt for brystet . Mad og atter mad syntes at være hovedpointet i festligheden . Man havde ikke tænkt på at bestille maden fra en nærliggende restavration og så slippe for al denne madfabrikation , der gjorde luften tyk og tog fornøjelsen og festfølelsen bort fra . selve dagens helte . Der havde været råd nok dertil ; men konen var fra landet , og ifølge sine derfra medbragte begreber ville hun have betragtet det som synd at smide de penge i en restavratør . 
Nej , der var tvært imod lagt an på nogle retter , som hørte til de mere ualmindelige og som var konens stolthed . Der var noget iblandt , som havde sådant et underligt fint navn — hun kunne ikke engang selv udtale det . Navnet var vist det bedste 

ved hele retten . Spækhøkeren selv bemærkede rigtignok senere under måltidet med ægte ligefremhed ,  » at han vidste såmænd ikke engang , hvad det var , han spiste «  . 
— den gamle jubilar boede i en større , noget afsides gade i det indre København . Lejligheden var , som slige Københavnske beboelser , gammeldags snæver og noget mørk , med umagelige trapper . 
De havde , som så mange andre familier , foretrukket at lade det største af værelserne stå omtrent ubenyttet hen som  » Stadsestue «  , medens de selv og deres daglige besøgende opholdt sig i et temmelig indskrænket hummer ved siden af med vinduer ud til gården . Det var vel den gamle skik fra landet , der her atter fejrede en smuk triumf . Ville man have spurgt dem , hvorfor de ikke toge den  » pæne stue «  i brug hellere end at trykke sig sammen og pine sig i det mindre , beplumrede Kammer , så ville de have svaret ( med let sjællandsk dialekt ) :  » Ih ! man må da have et sted , hvor man kan være bekendt «  ( med hørligt j )  » at vise fremmede ind «  .  » Ja men «  — kunne en irriterende spørger så have sagt —  » er det da for de fremmedes skyld , at de bor i denne lejlighed og holder møbler o . s . v .  ? Er det ikke for deres eget , behagelige livs skyld , at de har etableret denne beboelse ? « 
Så ville konen have stirret et øjeblik stift på den nysgerrige , med allehånde mistænksomme tanker , og sagt til sidst :  » Der er da ingen , som vil sidde og skruppe på sine bedste møbler hver dag ! 

således som vi gør da alle andre pæne og ordenlige mennesker ! «  og dermed ville rigtigheden af deres fremgangsmåde have været triumferende fastslået . 
Medens manden var yngre , havde han endogså måttet friste sin middagssøvn på gulvet ved siden af sengen , efter konens anordning ,  » for ikke at krølle sengen «  . Nu havde de dog anlagt en gammel sofa til det brug . Chaiselongue kendte de nok så omtrent af navn ; men de fandt ikke , at der var plads til den noget sted for de gode , landlige møbler . Den bedste sofa , der var meget kort , kunne hverken bruges til at ligge på om dagen eller i nødsfald optage en gæst om natten , men den var oven i købet upraktisk som siddemøbel også , lav og stiv , og stod inde bag et oppakket bord , så at man ikke kunne komme til den . Men —  » således brugte alle andre pæne mennesker ! « 
De folk vare nu en gang til for møblernes skyld , og ikke omvendt . 
Der sad allerede to rækker af mennesker i halvmørket og gispede . Der var så stille som ved en begravelse . En gang hvert kvarter faldt der en bemærkning — om vejret — fra en af dem , og et svar fra en anden ; så sad man på ny og gispede . De vare alle meget sultne . Hansens lille , vimse forlovede havde påtaget sig et ærinde for konen i huset og var gået bort . Instrument fandtes der ikke , hvilket hun ellers nok kunne have spillet lidt på . 

Hansen havde forsøgt en bemærkning om det nyeste præsidentvalg i Amerika . Så havde han ladet falde nogle ord om rigsdagen og hvad aviserne sagde derom netop i de dage . Dernæst havde han prøvet at få en samtale om tivoli i gang , og da også dette mislykkedes , havde han vovet sig ud på det farlige tema om landvæsnet og sidste høst . Han fik stadig intet svar . Det syntes at være disse mennesker umuligt at tale om noget . 
De skævede blot mistænksomt hen til ham og vred et kort svar ud igennem mundvigerne . 
Omsider var jubilaren selv kommen ind og havde sat sig til ro . Hansen havde da efter allerbedste evne holdt en lang enetale om handelsforholdene i hovedstaden og hvad han for nylig havde læst derom i et dagblad ; han fremkom med vilje med en hel mængde hasarderede påstande og troede , da han holdt op , at nu skulle han rigtig have fanget den almindelige interesse og navnlig høre et stort modbevis fra den gamle spekhøkers side . 
Men nej . Spekhøkeren tav ganske stille , ligesom alle gratulanterne . 
Så faldt Hansen også til ro . Med hånden under kinden sad han så og halvsov , sagde ja og amen en enkelt sjælden gang , når det var nødvendigt , men sad ellers blot og så lige ud for sig . Tiden faldt ham så lang , at han ikke kunne bare sig for at føle til sin ungdommelige hage hvor barberen om morgenen havde haft en mager høst , da han var oppe og fik sine Stubbe modificerede ; det 

forekom ham absolut , at der i denne lange ventetid måtte være vokset et langt fuldskæg ud . 
En stund efter kom konen ind .  » Hvad ! «  sagde hun i et overmål af beskæftigelseslyst , velvære og madlugtsnydelse ,  » jeg synes , de er så stille alle sammen ! Og de med , Hansen ! De , som er en ung mand , og de hører jo oven i købet til de  » raske «  militære ? Morer de dem ikke , hvad ? De morer dem nok ikke ? Hvad , gør de ? «  sagde hun , halvt i alvor , og stødte til ham . 
Hansen kunne ikke undgå at føle sig ubehagelig berørt ved den gode kones noget massive venlighed og den korte , forspiste latter , hvormed hun ledsagede sine ord . 
» Nå , sig noget , «  stødte hun på ny til ham . 
Men han kunne ikke komme i mere stemning end lige akkurat til at kvittere for hendes henvendelser med et mat smil . 
Han havde den allerstørste lyst til at luske af og sunde sig lidt . Han greb sig selv i at gruble over et eller andet påskud til at gå sig en tur . Men det ville ikke lykkes ham at samle mod dertil . 
— man ventede på den finere del af slægten , en særdeles velstående kræmmerfamilie i luksusartikler , som havde gjort det til sin opgave aldrig at komme i rette tid . Endelig , klokken otte , kom kræmmerkonen sejlende som en dronning ind ad døren , med silkeliv af gennembrudt arbejde og med sammenknebne læber . Lige bag efter kom resten af familien . 

hun var en smule tunghør ; thi det , havde hun lagt mærke til , var fint , og så måtte andre mennesker som oftest sige deres ord to gange til hende , hvad hun også opfattede som en slags æresbevisning . Og så bar hun briller , fine , dyre briller . Ikke fordi hun just havde overanstrengt sine øjne ved at have forlæst sig i sine dage ( hun læste kun ulykkestilfælde og skandalehistorier i avisen , og så trækningslisten ) ; men også det at bære briller var fint . Derfor tvang hun sig til at se igennem disse prydelser , skønt hendes øjne vare lige så gode og stærke som nogen malkepiges . I hendes stramme smil og spidse ansigtsudtryk sporedes , hvad det kostede hende at indfinde sig her for efter anmodning at præsidere ved festen . Folk af betydning kunne have pligter , og undertiden tunge pligter . 
Hun ville modtages med den ærbødighed , hun hun mente at tilkomme , og når alt var samlet og parat , og derfor valgte hun dette sene tidspunkt for sin tilsyneladelse . Hun rakte sine fingerspidser til godaften og henvendte velvilligt et par ord til flere af de tilstedeværende . 
» Ah , en ung militær ! «  udbrød hun ved synet af Hansen .  » En ganske net stilling ! De kan jo fra det militære opnå ganske gode civile pladser , ikke sandt ? Eller de kan jo blive politibetjent , eller konduktør på banerne , eller postbud — — « 
» Ja , eller bybud , «  kunne Hansen pludselig ikke dy sig for at indskyde . 

» Ja vist så , vist så , «  sagde damen distræt og vendte sig til en anden . 
Man gik nu straks til bords . 
— kræmmerkonen sad midt for bordet og lod sig komplimentere . Nærmest hende sad der flere ældre kvindeeksistenser i familien ; de så lige ud i luften og sagde i lang tid ikke et muk . Et blik langs ned ad rækken viste alle disse damers spidse eller afrundede profiler på rad bag hinanden , hvad der mindede lidt om medaillons med to eller flere ansigter i profil eller om billeder af Københavns gamle borgervæbning , set fra en af fløjene . De kom blot her for at smage på den gode mad , som de af gammel erfaring vidste var af første kvalitet , og de lod sig den smage overvættes godt . Deres lysende øjne fortalte tilstrækkeligt om , at de ikke fortrød , at de var gået med til den smavs , og de toge glubsk til sig af retterne . 
Viktualiehandleren havde på dette tidspunkt ombyttet sin bluse med en sort frakke og taget plads for den ene bordende . Han slog nu til lyd på sit glas : 
» Så må jeg byde dem alle velkommen og ønske , at de må forsyne dem godt hver især og tage til takke ; der er ikke gjort store kruseduljer i anledningen , men jeg — —  « 
Indignerede samlyd fra begge sider af bordet :  » Å , ved de hvad — — storartet — mageløst o . s . v . «   »  — — men jeg håber dog , at de vil tage til takke . « 

efter denne mådelige tale satte han sig ned igen . 
Nogle ældre , stille mænd , hans ungdomsbekendtskaber , havde plads ved siden af ham . En af dem var meget skaldet , meget duknakket og meget spidsnæset . Som han sad der , kunne Hansen ikke bare sig for i sit stille sind at sammenligne ham med tivolis pjerrot . — en gang imellem lukkede den aldrende herre det ene øje , og derefter det andet øje ; han inspicerede på denne måde sin lange næse , hvor han troede at have opdaget nogle sorte stænk . 
Hen imod den nederste ende af bordet sad familiens pariaer , en forhenværende kludehandlermadam fra Nørrebro med sin son , en trediveårig arbejdsmand . Hun havde rindende øjne og var gråhåret , urenlig og forlegen og sad på kanten af sin stol , ret op og ned med stiv ryg , og havde sin tallerken stående så langt fra sig , at hun måtte strække armen med skeen helt ud hver gang for at nå den . 
Sønnen afgav et billede på den mest hjælpeløse forlegenhed og elendighed . Han rev platte brandere af sig , eller sad og grinte fjollet hen for sig selv . Forsømt og mager , hærget af sygdomme , som han aldrig havde haft råd til at blive ordentlig kureret for , og uheldig i enhver bevægelse , han tillod sig , var han en stadig kilde til hemmelig morskab for kræmmerens børn . Hans eneste forbrydelse i denne verden var for øvrigt kun den , at han havde forsørget sin gamle , halvblinde moder de sidste ti år ved sit ofte dårligt nok betalte arbejde . 

af den grund havde han måttet opgive al uddannelse eller fremgang i nogen som helst retning . 
Ved siden af Hansen var der placeret en tykhovedet , firkantet attenårs herre , henhørende til kræmmerfamilien . Han var iført figurfrakke , der faldt om hans brokkede lemmer som sækkelærredet om en offentlig statue inden afsløringen . Desuden besad han en for sin alder temmelig ualmindelig selvfølelse . 
Hansen havde set ham for . Efter nogen anstrengelse af sin huskesans gik det op for ham , at den samme kluntede dreng havde han en dag mødt på kongens Nytorv i en nedslået drosche , flot tilbagelænet og betragtende omverdenen imellem halvttil-lukkede øjenlåg og fligene af sin faders portemonnæ . 
Under samtalen ved bordet kom den nyeste herre-hattefaøon en gang på tale imellem mandfolkene . Hansen gav også sit besyv med ;  » forresten , «  tilføjede han ,  » stod det jo enhver frit for at tage hat på efter sin egen smag —  » jeg bær min hat , som jeg vil «  — er det ikke Drachmann , hvem vi skylde det udtryk fra et af hans digte ? «  spurgte han straks derefter tykhovedet ved sin side . 
» Hvem er Drachmann ? «  spurgte det unge mæhæ . 
Av ! tænkte Hansen . Navnet i det mindste havde han dog troet , at ethvert nogenlunde vidende menneske måtte kende . 
Ellers sagde den unge , lovende medborger ikke ret meget . Han indskrænkede sig for det meste til al 

mindelige københavnske slagord , som :  » Nu går ballonen ! «  ell . lign . Da Hansen imidlertid nogle dage efter fik lejlighed til at omtale ham for sin forlovede , sagde hun : 
» Han ! Nåda , du kan rigtignok stole på , at han kan tale for sig ! Å ! der hjemme i butikken , når han besørger kunderne ! — du kan stole på , han har rigtignok talegaver , som mangen anden måtte ønske sig ! « 
Tykhovedet var musikalsk . Han medførte en stemmegaffel i vestelommen ; og da senere en omdelt  » Sang i dagens anledning «  skulle synges , slog han til lyd , prøvede stemmegaflens tonehøjde og sang for med megen værdighed . 
Sangen lød således : 
mel . : i Danmark er jeg født o . s . v 
i Danmark er han født , der har han hjemme , og har sit kære , fredelige hjem ; 
nu vil vi alle sammen med vor glade stemme i aften vor lykønskning bære frem . 
Vi ham og hustru vil i fryd og glæde ære , thi de har hjerter vundet , som de lide på ; gid held og lykke altid følge dem må og hjemmet længe stå ! 
Efter dette kom der endnu syv Vers af den samme beskaffenhed og af den samme anonyme , ældre , til stede værende , men beskedne veninde og husven . 
Lige så lidt som enhver med mindste smule æstetisk Sans begavet sjæl kunne undgå at blive dybt greben af ovenfor citerede poems tankevægtige indhold , 

der med sin på mange steder rent ud forbløffende originalitet samtidig påtvang den mest skeptiske kritiker beundring over den sjældne grad , hvori forfatterinden besad herredømme over sproget , lige så lidt forfejledes virkningen af de sublimt og djærvt , frisk og varmt følte efterfølgende syv Vers , hvis rytmer slyngede sig betagende om selskabets inderste hjertekanaler , efterhånden som de voksede frem fra det fine , hvide , lidt stive papir , hvorpå sangen var trykt . 
Derefter hørte Hansen , hvorledes samtalen tog nogle mere almindelige vendinger : om ost og om tjenestepiger , om damemoder og om byskandaler . 
Han følte først nu , hvor forvænt han under sit eneboerliv på kasernen var bleven ved den underholdning , han havde søgt i gode bøger . Hvor langt anderledes var det ikke at følge forfatternes skarpe , distinkte opfattelse af livet , end den sløve , ligeglade måde , hvorpå så mange mennesker i virkeligheden luntede af sted gennem tilværelsen ! 
» Det er vist meget gode mennesker alle sammen , «  tænkte han og lod sit blik løbe bordet rundt ,  » i alt fald lige så gode som du selv . Men de have ikke noget rigtigt at tale om . « 
Det var kundskabens bitre frugter , han allerede havde begyndt at smage . 
Han havde oven i købet for ganske nylig læst en berømt skribent , der lod bogens helt rejse sig ved et bornert middagsselskab i de finere kredse og holde en forløsende tale , som gav ny vind i 

sejlene på den sygelige underholdning . Animeret ved den gode mad og de gode drikkevarer følte Hansen pludselig trang til stordåd . Han ville reformere , han ville sige noget , være vittig — kritisk — åndrig — — 
selv om han skulle vække forargelse , ville han ikke bryde sig derom , men bare fortsætte . Blot han kom i gang , så skulle han nok lede konversationen ind i et nyere og friskere spor , så den skulle tage et andet og bedre sving . 
Men maddunsterne havde allerede lagt sig snærende om hans tankegang . Han følte sig så dum her i disse omgivelser ; alt stod så tåget og snævert for ham . Hans ord ville lyde som et fremmed sprog ; ingen ville forstå , hvad han mente . Han var så mæt , følte sig allerede så sat ; hans kræfter var alle optagne af det ægte danske arbejde : at fordøje . Og desuden : hvad skulle han sige ? Hvad der straks havde forekommet ham som den nemmeste og naturligste ting af verden , det rejste nu pludselig uoverstigelige skranker for ham . Til andre tider havde jo dog en sådan situation stået så klar for ham ! Det var nemlig så let at læse derom . Men — at producere noget selv , det blev noget ganske andet . 
Endnu en gang tog han et tilløb . Han ville ryste fortryllelsen af sig , sprænge den snævre kreds ; han ville rejse sig op og brøle : 
» Plads ! « 

men Hansen var et pænt , ungt menneske ; og han var , hvad læseren måske alt længe vil have bemærket , noget af det , man kalder  » bar «  ; og han rejste sig ikke op og brølede forløsningens ord , men blev siddende ganske roligt og sløvt og ordentligt på sin stol . 
Hvad kunne det vel også have nyttet , selv om han havde været nok så heldig i valget af sine ord ? Disse mennesker vare så indbagte i deres egen fortræffelighed , at det i ethvert tilfælde ville have blevet ham selv , der var kommen til kort og kommen til at stå alene med sine ulvehyl . 
Selv da en ældre hustante pirrelig gjorde ophævelser over , at hun havde fået en kniv , der lugtede af sildesalat , og derpå halvt grædende sad og rev sit brød i småstykker af stille raseri og under små hvin som en syg abekat — selv da bevarede unge Hansen en prisværdig ro . 
Det eneste oplivende element i selskabet var en medhjælper hos en ekviperingshandler , en døgenigt på nogle og tyve år ; han kom lidt senere , efter at forretningen var lukket , og skyndte sig i det første kvarter efter sin ankomst blot med at stoppe sig det bedste , han kunne . Snapsene glemte han heller ikke . Han viskede sig gentagne gange om munden , rømmede sig , tørte nervøst sine hænder af i servietten , drak en snaps , stak af en fejltagelse servietten i lommen som et lommetørklæde , drak — ligesom i tanker — endnu en snaps , rejste sig op og bad med tykt , beklemt mæle om ordet : 

» Det var blot et lille digt til fødselsdagsbarnet , den gamle proppeskærermester . Om de ville være så venlige at høre efter ! « 
Man var så venlig at høre efter . 
Digtet , som han under idelige rettelser deklamerede , viste sig at være af humoristisk tilsnit og — på baggrund af den grad af åndrighed , der for øjeblikket var den herskende ved bordet — ikke ganske uvittigt . Der fremkom i versenes løb idelige hentydninger til proppeskærerens hånd-værk : det gamle geburtsdagsbarn flød som en prop oven på denne verdens modgangsbølger ; han var en betænksom , stille mand , altid tilproppet , og sladrede aldrig af skole ; han sad for øjeblikket ved et godt , dækket bord , hvor man bare rigtig skulle  » proppe «  sig med de gode varer og tage så gode  » Prop-portioner «  til sig som muligt o . s . v . ; og hvis taleren sluttelig , uden at gøre alt for stor  » Proppaganda «  , måtte tillade sig at  » propponere «  en skål , så var vist ingen af de til stede værende tvivl om , hvem han sigtede til o . s . v . 
Han lønnedes med svagt bifald . Noget efter samlede man i hast den for omtalte sang op og af sang den endnu en gang , alle otte Vers , det sidste da capo . 
— den mest fremtrædende person i hele selskabet var dog en ung , gift , dameklædt kvinde , der også henhørte til kræmmerfamilien . Hun havde øjeblikkelig sørget for at få plads midt for bordet ved siden af moderen og med sit lille barn foran 

sig for at samle selskabets beundring om sig og barnet så meget , som der var mulighed for . Hun indskrænkede sig derhos ikke til , som sit begavede tykhovede af en Broder , at gemme talegaverne til disken , men var yderlig meget talende hele aftenen . Hun var køn , koket og fræk — en pryd for sin familie og for hendes forældres opdragelsestalenter . 
Også hende mindedes Hansen at have set en gang for . Som Carl Møller omtrentlig siger i en af sine sidste bøger : så godt som alle kjøbenhav-nere af middelklassen kende hverandres ansigter fra gaden . 
Det var en dag , da Hansen på fløjen af kompagniet marcherede gennem byen på hjemvejen fra en felttjeneste , at han havde set hende i en afstikkende påklædning og med en umådelig stor hat på hovedet stille sig op midt på gaden og le himmelhøjt og spottende over en stakkels soldat , der haltede bag efter kommandoet , fordi hans støvler havde gnavet ham et hul på foden . Soldaten havde virkelig haft et grundkomisk ltdseende ; han lignede på det nærmeste en syg kartoffel på to knækkede tændstikker ; men det havde alligevel vakt Hansens opmærksomhed , at denne optræden syntes at stemme med den unge dames begreber om passende opførsel . Thi Hansens unge øjne så fra geleddet alt , hvad der passerede på gaden eller i dens vinduer . 
— men det varede ikke længe , før hun her ram-lede sammen med den stærkt snapsende kommis , 

der , modig over sit held med talen , nu også havde betænkt at ville føre det store ord . 
Hansen kunne dog ikke ganske frigøre sig for tanken om , at kommis’en havde en ræv bag øret med alt , hvad han foretog sig ; og dette indtryk var navnlig bleven bestyrket , da han en gang lidt ud på aftenen havde truffet ham stående alene ude på gangen , støttet op ad en pille og givende efter for et voldsomt privat latteranfald . 
Kræmmerdatteren havde just udbredt sig vidtløftigt over , hvorledes hun tog undervisning i kunstmaling tre gange om ugen , og gentaget dette faktum flere gange , idet hun så sig om til alle sider , om nogen ville bestride det . Men alle bøjede deres tålmodige hoveder ned mod tallerknerne i ydmyg erkendelse af deres ringe værd ved siden af denne fremragende dame . 
Derpå lod hun det begavede lille barn besvare en del spørgsmål , som hun selv stillede . Hun udlagde også selv meningen af barnets svar : 
» Julie ! Hvad siger hesten ? ( koen , lammet , grisen ? ) Julie , hvad siger gedebukken ? Mæk , mæk , mæk ? « 
Da kom katastrofen . Kommis’en , der tidligere havde været ansat i skrædderfaget og ikke var ganske uvidende om den middelalderlige fortælling om skrædderen , som i en belejret bys sidste gede-hud sprang om udenfor voldene for at indbilde fjenderne , at der endnu var overflod af dyr i byen — troede i sin omtågede tilstand at spore en hen 

tydning til sin tidligere bestilling i hendes ord . Man hørte derfor pludselig en arrig mandsrøst spørge tværs over bordet : 
» Julie ! Hvad siger gåsen ? « 
Det var for en gangs skyld tydeligt nok . Den unge dame følte sig også straks ramt . 
» Min herre ! «  sagde den unge barnemoder skarpt ,  » jeg må sige dem , at de er virkelig meget  » indiskret «  ! « 
Vært og værtinde skyndte sig at hæve taflet , hvorefter man grupperede sig rundt omkring på bedste måde . Kræmmerfamilien trak et spil kort frem og satte sig ganske ugenert til at spille rundt om en ligeledes medbragt  » Gris «  ; de samlede sammen til en privat lille skovtur . 
Hansen så forbavset på denne benyttelse af gæstfriheden ; det lod til at være god tone der på stedet . Han søgte derfor selv at finde en bog at læse i ; men hans øjne søgte forgæves . Inde i sideværelset sad nogle brændehandlere og huggede med et andet spil fedtede kort i bordet , så Hansen fik ganske ondt i knoerne af bar sympati . Der syntes overhovedet at herske en almindelig falliterklæring over hele linien , hvad konversationsevnen angik . 
Så drev han lidt narrespil med nogle børn , der vare til stede og kedede sig andægtigt , medens de ældre gik op i kortspillet . Han fik endog en ganske lille panteleg i gang med dem , hvad der lod til at more dem kosteligt . En ung , lille fyr , ganske net og kun femten år gammel , blev tilfældigvis 

dømt til at kysse en tolvårs pige . Kejtet , forlegen og forpint stod han foran det lille pigebarn , der slet ikke syntes at være så ked over dommen endda . Flere voksne vare omsider komne til og deltoge i legen , deriblandt også værtinden . De lo ad den unge fyr , lo så hjerteligt og så umådeligt — og han vidste ikke , hvor han skulle gøre af sig selv af bar undseelse — han kunne slet ikke forstå , hvorledes dog de voksne kunne finde førnöjelse i hans blusel . Han ville snige sig bort ; men værtinden halede ham frem igen , hen til lampen , og brølegrinte ham lige ind i ansigtet — å , det var så morsomt ! 
Hansen kunne ikke lade være at tænke på , om de samme mennesker mon også ville have leet , hvis de f . Eks . havde set en lille kat ynkelig falde i en vandtønde ? 
— der blev budt punch om , og rundt om i krogene drak man atter i lyssky stilhed de gode varer . Et forslag fra Hansens svigermoder om , at hendes datter skulle synge en sang til fælles underholdning , blev tiet ihjel . 
Det unge tykhovede var på ny kommen til at sidde ved siden af Hansen , som følte sig forpligtet til at skænke i for sin firkantede sidekammerat , hver gang glassene vare tomme . Dagen efter havde drengen i figurfrakken meddelt sin moder , hvorledes han og sergenten havde drukket tre snapse hver ved aftensbordet og senere fire glas punch . 
Hustruerne havde på dette tidspunkt også be- 


gyndt at spejde stærkt efter deres respektive mænds duelighed . 
En lille skærmydsel af en tiltalende Art livede endnu for en kort tid de sidste livsfunker op i Hansens matte sjæl . Det var , da hans forlovede og hendes omtrent jævnaldrende søster halvt om halvt sloges om , hvem af dem der skulle sidde nærmest ved — og tæt op til ham — i den snævre sofa . Men dermed forsvandt også de sidste udsigter til at få has på tiden . Han sank atter hen i tavshed på en stol henne ved bordet . De fleste børn vare for længst sendte hjem og i seng , og hans forlovede var forsvunden ud i køkkenet for at hjælpe til ved opvaskningen . 
Han vågnede først op af sin dvale , og hans stive øjne fik atter liv , da han pludselig så tre , fire mennesker stå lige foran og stirre ham ind i ansigtet ; navnlig måtte han atter lægge mærke til spækhøkerkonens runde ansigt : 
» Er de i dårligt humør ? hvad ? De keder dem vist , gør de ikke ? De morer dem vist ikke ret meget , hvad ? « 
Medens dette foregik , havde en stor håndvær-kerlærling listet sig bag ved ham og taget fat i stolebenene ; og idet han med et pludseligt ryk trak stolen bort , bragte han unge Hansen således ud af ligevægt , at han faldt bagover og ned på gulvet under nogle af de omståendes rasende jubel — denne ubetænksomme spøg , som iblandt sådanne folk undertiden har kostet et menneske livet . 

» Gå lidt til side , «  sagde unge Hansen , der lå på gulvet og måtte gøre gode miner til slet spil . Så svang han benene bag over hovedet , næsten helt ned til gulvet , og i næste øjeblik stod han med et langt , smidigt , åleagtigt rygspring , der gav et stærkt ryk i kroppen og hovedet , på benene igen for det måbende selskab . 
» Jeg tager dig ved gud aldrig mere med herind , Carl , «  sagde hans lille forlovede i et ubevogtet øjeblik ude på trappen , medens man gjorde klar til opbrud .  » Som du opførte dig , at vor værtinde måtte sige det til dig flere gange , at du ikke skulle sidde sådan og sælge hovedkød ! Man tør jo aldrig mere have dig med iblandt dannede mennesker for fremtiden ! «  og så begyndte hun at gøre tegn til at græde . 
Hansen så et øjeblik på hende . Så gjorde han pludselig omkring og gik ind . 
Men i samme minut var det gået op for ham , at selve livet kan være den største mester i ironi — at der for et nogenlunde forstående blik kan ligge den skarpeste ironi bag ved den uforbeholdne , naive , enfoldige , plumpe alvor , hvormed livet så mangen gang træder mennesket i møde . 
— snart efter hævedes selskabet . 
— aftenen skulle dog ikke forløbe uden en højst uhyggelig begivenhed . 

netop som man ud over trappegelænderet var i færd med at tage afsked under mange taksigelser for den vellykkede og morsomme aften , hørtes der et kvindehyl oppe fra etagen ovenover , og en ældre kone i nattrøje og med det grå hår hængende løst og tjavset ned over ansigtet kom styrtende ned ad den mørke trappe med en hurtighed , som hun vist ikke havde udvist så stor siden sin barndom . Hun næsten faldt midt ned imellem de afskedstagende gæster med et så forvildet og skrækslagent ansigt , at hun opvakte almindelig forfærdelse og lampen kom til at ryste i spekhøkerkonens hånd af angst . 
Under en uartikuleret klynken , og idet hun med angstfulde , stive øjne så sig om op ad den mørke trappe , fortalte hun ilsomt , hvorledes hun havde villet se ind til den unge student , som logerede hos hende , og så havde hun set ham hænge under loftet og uden at træde på gulvet , og hun turde ikke gå derop igen for alt i verden , nej , ikke om de så bød hende alle eotschilds rigdomme — og hun turde overhovedet aldrig mere gå op i de værelser , den stakkels , gamle , ensomme enke , som hun var ; hun vidste slet ikke , hvordan hun var sluppen ud af stuerne og kommen herned ; og så sank hun halvt besvimet om på en køkkenstol , medens en af tanterne begyndte at stænke hende med vand fra vandspanden . 
Det passede godt sammen , det mørke , gamle , uhyggelige hus med de smalle , stejle trapper , der efterlod så mange mørke kroge og skygger — den tunge , indelukkede luft , det tunge , fåtalende set 

skab og nu denne modbydelige begivenhed som sidste interiør i hele den triste , kedelige ramme . 
Mændene stod et øjeblik betuttede og så på hinanden . Så følte de nødvendigheden af at skride til handling og begyndte at gå op ad trappen , tavse og blege ; den gamle proppeskærermester gik i spidsen med et lys . En af de andre havde tvunget unge Hansen en stor brødkniv i hånden . 
Foran dem alle løb Hansen opad trappen . Han måtte blive stående lidt og vente på lyset , inden han kunne finde ind i enkens lejlighed , hvorfra en kold træk slog ud igennem de opslåede døre . 
Inde i det bageste værelse hang liget og kastede hen ad den modsatte væg en stor , sort skygge , der gav det udseende af , at liget selv bevægede sig , idet lyset blev båret derind . 
Hansen blev i den grad slået af det frastødende syn , at han i nogle sekunder stod rådvild . Den hængte var en lille undersætsig mand ; han havde løst vest og frakke op og taget kraven af , og i den sidstes sted havde et tyndt reb skåret sig dybt ind i halsen , som syntes unaturlig lang .  » Hvor dog denne  » civile «  dødsmåde er vederstyggelig , «  tænkte Hansen . 
Der var noget grufuldt ved synet af den tavse , lidt lurvede skikkelse , der hang så ubevægelig stille med fødderne et par tommer over gulvet og med de stive øjne ligesom seende frem foran sig , mens det mørke , blåagtige ansigt mere lignede en forældet figurs i et vokskabinet end et virkeligt menneskeansigt . 

på bordet lå der et beskrevet stykke papir . Hansen greb det og læste det senere igennem . Der stod : 
» Når dette bliver læst , er jeg død . 
— når et menneske efter indgået kontrakt er rejst til et fremmed sted og finder kontraktens betingelser uopfyldte , så er det den naturligste ting af verden , at han straks rejser tilbage igen eller andet steds hen . 
Men når vi menneskesjæle er blevne anbragte her på denne planet — aldeles uden kontrakt — og føle os fremmede og utilfredsstillede , så nøle vi alligevel med at rejse , skønt det måske bliver værre for os dag for dag . Hvor urimeligt ! Af årets 365 dage er der ikke to — to gange fire og tyve timer — hvor man kan siges at være fuldt ud tilfreds eller fri for ondskab og plage . Man kan ikke en gang være så ærlig , som man selv ønsker det , hvis man vil slå sig igennem verden , men må lade sig forkludre dag for dag . Nogle enkelte kæles op på lyssiden ; resten må leve i skyggen . Hele byrden af århundredernes vildfarelser knuger os til jorden . En blomst , der ufornuftig bliver anbragt i skyggen , visner og går ud ifølge naturen . 
Lad de fæhoveder leve , som have lyst . Jeg går . I dødsstunden svinger jeg mig ved viljens kraft op til astronomernes Paradis på en af planeterne . Min tanke er der allerede i dette øjeblik . « 
— ved det flakkende lys begyndte nu det ubehagelige arbejde .  » Han er allerede kold , «  sagde Hansen . Så skar han snoren over med kniven og 

måtte i det samme træde hen under det synkende menneskelegeme , der faldt tungt ned over hans skulder . Da ingen af de andre syntes at ville tage affære , gik han hurtigt med den aflivedes legeme ud af stuerne . 
Den knagende trappe forrådte sin dobbelte byrde for kvinderne nedenunder . 
» Ikke herind ! ikke herind ! «  skreg tanterne , da Hansen gjorde mine til at læsse sin byrde af i køkkenet . Så fortsatte han sin gang nedefter og lige over gaden til en derboende barber . Mandfolkene , unge og gamle , fulgte efter . 
I den sene aften stimlede fodgængerne sammen udenfor barber butiken og fik hele historien fortalt . Studenten havde været hjemme i nogle timer , for enken fandt på at se ind til ham . Han havde været et stille , godlidende menneske , der vistnok led under pengetrang . En tilstedekaldt politibetjent hentede en læge , som konstaterede , at døden måtte være indtrådt for flere timer siden . 
— kort efter begav selskabet sig endelig hjemad . Damerne vare så forskræmte som en flok høns ; ingen af dem ville gå forrest eller bagest . 
Hansens lille forlovede trykkede sig tæt ind til ham og syntes aldeles at have glemt sine bebrejdelser fra før . Hver gang et stykke papir rørte sig i vinden , eller en kat sneg sig hurtigt fra en port til en anden , for hun sammen med et lille hvin og klamrede sig nervøst til hans arm . Omsider nåde de hendes gadedør , hvorpå Hansen begav sig hjem til kasernen . 

Ix . 
Hansens' fader var kommen en dagstid til hovedstaden for at besøge sin son . Gamle Hansen havde været militær , men havde nu en lille ansættelse under toldvæsenet i en sjællandsk provinsby . 
Unge Hansen havde kun haft lidt tjeneste på kasernen den dag . 
» Det er ikke mig alene , «  ytrede den gamle , medens de gik igennem gaderne ,  » der siger , at vi blot trænge til en krig , for at soldaterne kunne komme til ære og betydning igen . I krigstid skønner man først på , hvad landet skylder soldaten , og glemmer , hvad der i den lange fredsperiode har givet anledning til at pukke på ham , hans opførsel og hans hele livsstilling . « 
Détte var gamle Hansens yndlingstema , som sønnen oftere havde hørt ham udbrede sig over med en sådan Iver , at det kunne knibe stærkt med at følge sammenhængen . 
» I fredstid , når venskabets stråler smiler varmt til os fra de store udlande , så stiller man blot sit skærmbrædt hen i en krog og sparker til det en gang imellem af ærgrelse over den plads , det tager — 

indtil den velgørende varme bliver alt for brændende — indtil der bliver krig ; så har man straks rigtig god plads til skærmen igen . Og hele denne lurvede behandlingsmåde tilfalder det stakkels skærmbrædt , endskønt stærkere , sundere og solidere stof ikke findes i hele huset . Håndværkerne , som skulle reparere lejligheden , er de værste imod det ; men de have også store Ahner : Vorherres egen fader var jo tømmermand , medens det var de slemme soldater , som vare håndlangere for Pilatus . Tjenestepigen er slet ikke tilfreds med skærmbrædtet , skønt hun dog jævnlig bruger det til et eller andet . Studentersønnen skoser det på en mere eller mindre fin måde , skønt han dog gerne gemmer sit forsømte , forurettede legeme bag ved det , når strålerne står for stærkt på . Drengen , den uvidende , uopdragne ungdom , efteraber og gør nar ad det ; og moders datter passer kun på , at hun ikke kommer til at smudse sin nye kjole til på det . Bonden , som bringer mælk , kan aldeles ikke begribe , hvortil det store skaberak af en skærm skal bruges ; sådan noget har han slet ikke der hjemme i sin egen gård . Og husfaderen selv , som fører regeringen og måske er den eneste , der til fulde indser dets nytte , har i flere år ikke rigtig kunnet få magten overfor sin kejthåndede halvdel og flere fremmede magtpartier , som er det miskendte skærmbrædts værste fjender , og skaffet det bedre vilkår . 
Men den morgenstund i 1849 , da vi løb storm 

imod treldeskansen og fornaglede fjendens kanoner , da blev der lagt en forgyldt rand om skærmbrædtet , og den rand skal , om gud vil , ikke så snart slides af igen . « 
» Var det ikke efter slaget ved Fredericia , at fader blev dannebrogsmand ? « 
» Nej , min dreng , «  sagde den gamle bittert .  » Det skete først længere hen . Du var allerede en stor pog , da jeg blev dekoreret — nå , du havde vel ikke tanke for sligt den gang . Nej , der var fire slesvigholstenere ved bataillonen efter sidste krig ; de skulle først have korset . De stakler måtte jo have noget til erstatning for , at de havde mistet deres fædreland — og fundet et , som var bedre . 
Nå , jeg dadler eller kritiserer ikke mine foresatte . Det kan ingen af os gøre med fuld retfærdighed fra vor underordnede stilling . Har jeg først fået hæderskorset senere , så har jeg vel heller ikke fortjent det for . « 
» Men hvad der lidt kan gøre en gammel , opslidt mand ondt , «  fortsatte gamle Hansen lidt efter ,  » det er at se , med hvilke øjne hærens tjenestegørende eller afskedigede personer nu til dags betragtes . En harmløs skæmt over soldaterne , gamle eller unge , på et teater eller i et vittighedsblad kan ikke skade . Det er heller ikke det , jeg taler om . Men den alvorlige , offentlige , nedsættende dom over hæren og dermed navnlig over os faste soldater — det er det , som piner os . Hvis vore hårde dommere af civiletaten blot selv en gang havde prøvet en fjerde 

del af de lidelser , kulde , virkelig sult , træthed , så nerver og muskler var så forpinte , at man græd af anstrengelse , eller det uudholdelige utøj , som er soldatens fjende i felttogets forskelligartede natte-kvarterer — hvis blot d’hrr . af pennen havde smagt en lille part af det , vi tålte for landet og for den gode sag — det , som i unge også have forpligtet eder til at tåle som betaling for de gode dage , der kan nydes i tjenesten — så ville de måske indstille deres hadske angreb på soldaten en smule . 
Hver gang der er blevet krig , så har man set rollerne således fordelte : nogle have givet en del penge til i en fart ; det var dem , som havde overflod at give af . Nogle have skrevet viser og soldatersange , og ofte desto vildere og mere kampbegejstrede , jo længere borte de selv befandt sig fra kamppladsen ; de selv have i almindelighed salveret sig her i København . Nogle have lagt ansvar , hovedbrud , forpint og søvnløst beregningsarbejde til : det er de hæderlige generaler og andre chefer , som have tålt alt for deres stillings skyld — vor Meza ikke at forglemme , først og sidst . Nogle have lagt lemmerne til og befalet sig gud i vold — det er os soldater . Her gå gamle krigere omkring endnu og have mistet flere af lemmerne , eller de have mistet hele eller halve fingre på begge hænder — gud bedre det —-under frosten i sidste krig , og de have kun et kummerligt udkomme den dag i dag , hvor de gå og tulle forskræmte omkring i deres kroge . 
Nogle endelig , og det den største rest , have 

forsamlet sig på traktørsteder og kipper og ivrigt drøftet krigens gang og kritiseret med overlegen dygtighed dem , som satte deres skind i vove . Thi det er netop ulykken , at vi have så uendelig mange krigsministre her i landet ; enhver øltapperkarl fra smørum-bagsværd , der skyller flasker i en kælder i Knejpegade , enhver våge- , vasker- eller fraskilt kone ved meget bedre besked med krig og krigsforanstaltninger , end krigsministeren og hele hans stab til hobe — — 
da soldaterne kom hjem til København efter sidste krig , og bataillonerne i mørke og tavshed måtte marchere uden om byen og til kasernen , for at der ikke i den daværende folkestemning skulle blive spyttet på dem , på Mezas folk — hvilke følelser tror du da , der skabtes i soldatens sind ? « 
— men hvad var det ! Lød der ikke militærmusik igennem gaderne ? 
Jo , soldaterne kom . De københavnske afdelinger vendte tilbage fra manøvre ; nærmere og nærmere kom de marcherende . Nu var musikens gjaldende toner lige bag ved " Hansen og hans søn . Om et øjeblik måtte den dreje om hjørnet derhenne . En stor , sort stimmel af mennesker begyndte allerede at vælte frem fra de pågældende gader , det store fortrav , som overalt og altid vil følge de militære igennem byerne . 
Hornmusikens toner have en egen , vild , krigersk lyd , skarpe og gennemtrængende med deres kække 

march-melodier ; og dobbelt stærkt og skærende klang musiken her mellem de høje huse . 
Hansen og hans fader blev stående stille og ventede . Der kom de . 
Adjudanten for den forreste bataillon , højt til hest . Lige bag ved ham musikerne med hornet for munden og nu og da snublende over den dårlige brolægning . Den lille musiktambour marcherede så stolt , som om det var en indtaget stad , de gik i , og som om hans egen skindbetrukne kedel var midtpunktet i det hele . Ved siden af ham , tæt op ad geledderne , trængte sig en mængde drenge . 
Derefter kom mandskabets forreste geledder . De grinte formelig af løftelse ved den vækkende musik , som de havde så nær ved sig . 
Efter denne bataillon kom ingeniørerne , mest små , tætbyggede folk . Deres korte ben angav fodslaget  : marchetempoet var så hurtigt som eksempelvis hos de italienske bersaglierier i vore dage . 
Feltartilleriet , nette , stærke karle gumpede forbi på deres klodsede heste . Flotte underofficerer sad som enkeltryttere og stirrede lige ud for sig , optagne af tanken om sig selv , og gjorde sig hemmelig umage for at sidde så elegant , så elastisk som muligt . Bag de stive , skramlende affutager , hvorpå fodmandskabet havde hængt under Marchen ad landevejen , medens støv og uhumskhed sprøjtede dem om ørerne , marcherede de nu geledvis efter hvert køretøj . Nu skulle trænkonstableme hjem og stelle med heste og tilbehør i timevis , inden de kunne tænke på sig selv . 

små , stadselige og velbyggede husarer hoppede forbi på deres lette rideheste . Deres ansigter så så underlig udtryksløse ud under de store , kantede chakoter . Den tykke , med snore overlæssede uni-formstrøje bragte dem næsten til at ligne børn i en bluse , der var for stor . Når hestene sprang under dem , kunne man se rytternes ben instinktsmæssigt slutte sig så fast som tænger om dyrenes sider . 
Atter kom fodfolket , hærens hovedbestanddel , i lange , endeløse kolonner . Mand ved mand , geled efter geled fortsatte de deres tavse , tålmodige march . Således havde de blå , kærnestærke jenser en gang marcheret over alsbroen til deres poster under den lange dybbølsbelejring , under Danmarks sørgelige sygdom — således havde danske krigere i forsvundne århundreder mangfoldige gange marcheret , når de gik deres skæbne i møde . 
De tykke , grove hænder , bulnede af de lange dages friluftsliv , sluttede trofast om geværkolberne . Det tykke støv fra landevejen hang i ansigtets sved , i håret , i skægget ; ørerne vare forbidte og takkede af sommersolens brand i de lange felttjenester . De ømme fødder i store , sure støvler trådte forsigtigt under den pinagtige march på brolægningens stene . De blændede øjne , de blå , godmodige , danske øjne , stirrede lige ud på formanden i det næste geled . Den hæse røst havde skrålet de velkendte viser under den lange march ad vejen ; nu tav den stille . Om man lige efter hjemkomsten havde forlangt en af disse karle til at læse og forstå den simpleste Avis 

artikels ordinære vid — hans opdunsede , døsige hovede havde nægtet tjeneste derved . 
Midt i bataillonen kom fanen , båret af den høje , smukke underofficer med den stolte gang . 
Hansen forstod , at han frem for folk i mange andre livsstillinger havde noget at se op til , noget stort , helligt , gribende , at op over jensernes grove klæder og kommislugt og de ustyrlig sjofle soldatersange ragede fanen , de hellige silkerester med danebroges mærke , sønderrevne af forsigtige , forskan-sende , kloge preusserofficerers langtrækkende skyts og af mørkhudede østerrigeres geværkugler , bleget af sol og vind , men flagrende endnu med sine laser oven over den støvede kolonne , over nationens bedste kræfter — hånet af dem , der kun betragtede den som et lavsmærke , men endnu trygt i favnen på stærke , ærlige , modige mænd og ærbødigt behandlet , hver gang den berørtes . 
Han følte sig taknemmelig , fordi han vidste og havde lært , at det danske banner havde den ældste , den interessanteste historie i hele Evropa , at det havde en historie og en alder , som umuliggjorde enhver spot . 
Og han begreb tillige , at han ville kunne elske sin stand for dens egen skyld og ikke behøvede at betragte den som et tilfældigt madsted alene , hvilket man — med eller uden visse kneb , hvorved man hverken steg i sin egen eller andres agtelse — ombyttede med et endnu bedre kødsted , så snart lejlighed gaves . Han følte , hvad det ville sige at have 

svoret til fanen : at man skulle se at komme op over alt småligt nag i tjenestegangens mange pinlige trivialiteter , som fangede øjeblikkets interesse ; han forstod sin ed , og tårerne trådte ham i øjnene og blændede synet , medens han stirrede op mod fanens blege rødt og aflagde den befalede honnør . 
Der for en kildrende gysen igennem ham , da en ny bataillon marcherede frem og dens otte trommeslagere pludselig satte ind med deres taktfaste rytmer . Alvorligt , dumpt og dog så vækkende , så ildnende , lød deres simple instrumenters kort afskårne , buldrende hvirvler . Det tavse fodslag af de efterfølgende soldater , de mange hundreders enslydende trin talte derhos som et vidnesbyrd om den kraft , der her bevægede sig af sted i disse ordnede masser . 
I en forunderlig blød stemning blev Hansen stående og så efter sine kammerater . 
Han havde helt glemt sin fader . Den gamle var gået et  .stykke frem ad gaden . Han marcherede igen ; han følte sig atter ung ved det militære skuespil , der erindrede ham om krigen ; han gik ved siden af musikkorpset , der stødte  » Den tapre land-soldat « s ligesom hulkende eller stammende toner ud i seks-ottendedels takt ; det lød ligesom visse bondedialekter og så simpelt og dog så betagende . 
Helt oppe i gaden klang endnu fra hornene melodien til  » Landsoldatens «  : 
» — og den har tysken hånet og trådt den under fod , nej ! dertil er vor fane for gammel og for god----- « 

du sidder , soldat , på vagten og drømmer , for bænkens hårde træ du dig ømmer , mine mægtige vingeslag hørte du ikke , du fornemmer ej mine funklende blikke . 
Jeg har sat mig på stolens kant , mens du sover ; rask fløj jeg herhid over land , over vover . 
Fra oldtiden fulgte jeg krigslurens toner , Alexander , cæsarernes legioner — overalt , hvor den rette krigerånd troner , der har jeg ærind’ til krigsgudens børn — jeg er Napoleons ørn ! 
Foran hver erobrer og verdensbetvinger med hurtige vingeslag jeg mig svinger . Den gamle græker i panser og plade har jeg set i thermopylæ tage stade . Jeg har set assyrernes spidse huer , når krigsfangen hyled’ i bålets luer . Foran vikingesnekkemes skarpe stævne har jeg gæstet lande , jeg ikke kan nævne . I Estland fra skyen jert danebrog dalede og sit hvide kors imod himmelen malede ; i min stærke klo holdt jeg fanestangen , mens usynlig jeg svævede ned over vangen . 

— hos Gotfred , den hellige gravs forsvarer , og over Johan sobieskys skarer ; 
Junker schlentz’ , de ville bødlers geledder ; gunzhøveme , og hvad de alle hedder , de tyske landsknægtes brogede flokke ; 
Stenbock med sine knipler og stokke ; 
over tred’veårskrigens stormende lanser og over vauban’ske grave og skanser — — de plumpe , finske , gråfrakkede skytter og den jyske dragon , den djærveste rytter — enhver har jeg fulgt på hans heltefærden , vidt om mig drog mit kald gennem verden . 
Jeg har fulgt Karl den tolvtes mørkeblå Gosser og dvælet blandt Tordenskjolds takket og trosser , i narvas snefog , i pultawas myrden , hvor de svenske segnede under byrden . Da Karl Gustavs hær i natten den kolde i ligklæder stormede axelstads volde , over ligmarken fløj mine brede vinger , da tilbage veg svenskernes prøvede klinger . 
Men kærest af alt blev mig stedse de faner , som fulgte Napoleons sejrrige baner , som flagrede fra hans million soldater , når de tramped’ igennem lande og stater og fulgte hans vink på den store arena , der førte fra Lodi til Sankt Helena ! 
Når på tolv-miles marcher de stærke lægge føjed’ valpladser nye til sejrenes række , og når styrtede karle , gamle og unge , 

blege og gustne , med svigtende lunge end ånded’  » Napoleon ! «  på deres tunge . I sebastopols mordergruber jeg rugede , hvor dødsenglen hundredtusinder kuede . Fra solferinos den lyse himmel jeg fulgte stormagtshærenes vrimmel . 
I frederiksstad jeg normandens klynge , med døden i hjertet , har tappert hørt synge . Ved Danevirke i iskolde nætter stod forstærkningsmændenes tro vedetter , forkomne , fattige — dårlige kapper , men hver mand på sin post , uforsagt og tapper ! 
I halvanden måned på Dybbøls ruiner , hvor preusserens kugle om ørerne hviner , jeg så ham igen , den modige kriger , soldat af et folk , som ikke viger ! Derfor gerne jeg dvæler i kærlige tanker hos slægten af helte fra Dybbøls banker ! 
Til den engelske kræmmers rode soldater eller frænderne i de forenede stater har jeg sjældent besked ; hans mål er kun vinding , ej hæderen smykker hans stræben , hans tinding . 
I syd er mit hjem . I Paris der nede på invalidehotellets tag er min rede ; der blev jeg forstyrret af Moltkes uhlaner , da sejren fulgte den kloge germaner . 

men nu stunder snart min saga til ende . Til milevidt snigmord vil krigen sig vende , åben kamp er forbi ; kun beregnende myrden , en kamp på distance : et skrig og en styrten endnu længe for man sin fjende har skuet . 
I lejren , i køjen om bord er man truet . Djævelske , snedige helvedsmaskiner , alt det , som slet ikke krigen ligner , har afløst de gamle kampelementer — ej er plads nu for mig — kun for ravne og glenter . 
Og i lysets rige , i strålende luer , jeg fornuftens og fredens genius skuer . Vel tør ørnebliks mod se mod solens vælde , men menneskeoplysnings sol vil mig fælde . Ustandseligt trænges jeg nu tilbage , vige jeg må ; snart er talt mine dage . Derfor idelig må jeg armeerne gæste , til en krig bryder ud — når kommer den næste ? 
Sov kun , soldat . Måske søvnen bli’er kort . 
Om lidt ved mit vingeslags pust du vågner — nu flyver jeg bort i 

