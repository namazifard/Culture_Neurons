Første kapitel . 
Den 23de maj 1866 nedbrændte gården  » Strandskov «  totalt . 
Tre timer før ildens opkomst havde ejeren , proprietær , kaptajn brun givet ordre til , at hans hest skulle sadles . Klokken var halvni om aftenen , da han red bort , efter at han selv havde været beskæftiget hele dagen rundt om i lo og lade . 
Idet han steg til hest , puttede han et brev i inderlommen , og mod sædvane talte han med karlen og sagde til ham , at det var et brev , der hastede , og som han personlig måtte besørge på postkontoret . 
Omtrent fire timer senere vendte proprietær brun tilbage . Hans hest var svedig , og han havde sporet den , så at blodet piblede frem . 
Gården stod da i lys lue . Han kom gallopperende ind mellem de gamle raslende sprøjter og slutter , sprang åndeløs af hesten 

og gav sig til at uddele ordrer til højre og venstre . 
Ilden havde allerede bredt sig til stuehuset , hvis tag stod i flammer og sendte et vældigt knitrende bål op i den mørke sommernat . 
Hans første spørgsmål var , om noget levende væsen var i fare . Forvalteren meddelte , at proprietærens hustru og datter , der i det blotte linned havde måttet flygte ud af deres senge , begge vare i sikkerhed , og at det var lykkedes at løsne alle kreaturerne . 
Udtrykket i proprietærens ansigt , der havde været spændt og nervøst , blev derefter roligere . Med Iver gav han sig selv i lag med slukningsarbejdet , opmuntrede folkene , der stod ved de tørre , utætte pumpeværker og takkede naboerne , der beredvillig havde sendt ham hjælp og bistand . 
Men al umage var forgæves . Ilden havde fundet så rigelig næring i den gamle hård , og alt redningsmateriel var i en så håbløs forfatning , at der ud på morgenstunden kun lå en stor rygende grushob tilbage . Hist og her stod en vaklende gavl med en gabende vinduesåbning , indrammet af sorte tunger ; en rusten kakkelovn eller et stykke hvid mur stak op mellem sodede planker , over hvis ulmende gløder vandet af og til sivede frem og slukkede dem med en sydende , sjaskende lyd . 

i gården lå møbler og stole henslængte midt i bunker af porcellæn , glas , sengeklæder , gamle aviser , bøger og køkkentøj . Man havde reddet blindt uden kritik alt , hvad der faldt i hånden , enten det havde værdi eller ikke og kastet det fra sig ligeså hensynløst uden tanke på , om det ødelagdes eller ej . Det var billedet af en vild , nervøs , planløs Iver efter at gøre sig nyttig . I sommersolens klare stråler lignede det hele en gammel marskandiserbutik , hvor man dårlig skulle kunne finde en eneste genstand , der havde penges værdi . 
Da alt var opgivet , havde proprietær brun modtaget et tilbud fra en af naboerne om at køre med ham over på hans gård og hvile sig et par timer . Efter at han havde vekslet nogle ord med sin hustru , der havde fundet midlertidigt ophold hos skolelæreren og havde fået at vide , at hun og datteren havde for-’ vundet den første skræk over nattens hændelse , tog han afsted ; men allerede om formiddagen klokken elleve var han tilbage på brandstedet . Han optog selv forhør og spurgte alle folkene ud , men ingen af dem kunne give oplysninger . 
Kun nattevagten mente , at han sent om aftenen havde hørt lænkehunden gø og set en skikkelse liste sig rundt i nærheden af laden , hvor ilden var opkommen . Da han kom derhen , var der .ingen . Han antog , at 

ilden mulig kunne være påsat af vagabonder enten af ondskab eller uforsigtighed . 
Proprietær brun var af samme mening ; der havde i den senere tid været ualmindeligt rend af tiggere og folk , der allerede søgte arbejde for høsten . Forvalteren havde vist flere af dem bort . Senest den foregående dag havde han måttet sætte et par temmelig lurvede individer ud af gården med magt , da de ikke ville lade sig tale til rette . 
Den opfattelse blev da efterhånden den almindelige , at det var vagabonderne , der havde brændt  » Strandskov «  af , og da herredsfogden ved middagstid kom kørende med sin fuldmægtig for at optage brandforhør , vare alle på gården på det Rene med , at ilden var påsat . 
Da der intetsteds var tag over hovedet , og vejret var smukt , blev retten sat i gården , en sofa og et par stole blev stillede omkring et bord . 
Herredsfogden var en høj , statelig mand med et tilsyneladende imponerende og bydende ydre , men værdigheden var af mere udvortes , næsten vanemæssig karakter , i virkeligheden var han velvillien og elskværdigheden selv . Han og hans familie havde tilbragt så mange hyggelige timer på det idylliske  » Strandskov «  , der lå højt på bakkeskrænten med pragtfuld udsigt over søen . 

ofte havde han og proprietæren siddet på verandaen , af hvilken der nu kun var et par rygende pinde tilbage , og drukket deres toddy , medens damerne passiarede inde i dagligstuen , der havde en egen , gammeldags hygge . Han blev uvilkårlig greben af en følelse af vemod , medens han betragtede ødelæggelsen rundt omkring sig og så på sin vens trætte , nedslåede udtryk , der var fremkaldt ved den pludselige , uventede ulykke , som i få timer havde jævnet hans gamle hjem med jorden . 
Medens bord og stole blev stillede til rette , gik han deltagende hen til ham og rakte ham hånden : 
» Hvordan går det ? « 
» Tak , kære ven , jeg ved det knap selv , jeg befinder mig i en døs . Slaget er kommet mig for uventet og overvældende . At det skulle gå således ! Den kære gamle gård , der rummede så mange minder . « 
Proprietæren lod med en nervøs bevægelse hånden gå over øjnene og viskede et par tårer bort af kinderne , der endnu vare helt sorte og sværtede af røg og sod . 
» De var borte , da ilden opkom , hører jeg ? « 
» Ja ! Jeg var redet på posthuset med et brev , som jeg gerne ville have afsted endnu til morgen . « 
» Hvem var det brev til ? « 
» Hvem det var til ? «  spurgte proprietæren 

næsten forbavset og så skarpt på herredsfogden . Han syntes , der lå noget inkvisitorisk i spørgsmålet .  » Det var til Woods agent i København . « 
» Hastede det ? « 
Proprietæren så atter skarpt til siden og svarede : 
» Ja , for så vidt som det gjaldt om at få ordnet et køb af en mejemaskine , høsten står jo snart for døren . « 
Herredsfogden , der havde lagt mærke til den måde , på hvilken proprietær brun havde set på ham , da han stillede sine spørgsmål , tilføjede i en næsten jovial tone : 
» Kære ven , misforstå mig ikke , det er jo min pligt som embedsmand at udspørge dem om alt . « 
» I brandforhøret . « 
» I brandforhøret ! Ja ganske rigtig ! «  sagde herredsfogden , der under de foreliggende omstændigheder godt forstod og gerne tilgav vennen en vis pirrelighed . Han tilføjede for at udslette indtrykket : 
» Hvorledes har deres hustru taget det ? « 
» Mærkværdig roligt . Jeg har i den senere tid været meget nervøs og lidt af søvnløshed . Det var egentlig hende , der i går aftes animerede mig til at ride ud så sent . Hun mente , da brevet dog hastede , at en tur i den friske luft ville gøre mig godt . Efter nogen 

overtalelse gik jeg ind derpå . Var jeg dog bare ikke taget afsted , så var ulykken måske aldrig sket eller var i hvert fald bleven indskrænket . Det er jo ufatteligt , at uden kunne gribe så hurtigt om sig . Allerede en halv mil herfra , da jeg var på hjemvejen , så jeg det lysne langt borte . Jeg tænkte først , at det var det almindelige røde skær , som vi så ofte have set i foråret , men jeg havde ikke redet ret længe , før jeg var bleven klar over , at det var en ildebrand . Endnu faldt den tanke mig dog ikke ind , at det var  » Strandskov «  , der brændte , men pludselig slog det ned i mig med en bange anelse , jeg sporede hesten frem og sprængte afsted alt , hvad remmer og tøj kunne holde , jo nærmere jeg kom , desto mere bekræftedes jeg i min frygtelige anelse . Jeg så ilden brede sig og omspænde den ene længe efter den anden , medens jeg uvirksom for afsted gennem natten , der blev klarere og klarere i rødligt skær . Det var et forfærdeligt ridt . Jeg nåde tidsnok til at se , at alt var redningsløst fortabt . « 
Propritær brun havde overvældet af anstrengelse og sindsbevægelse sat sig ned i en gammel bred lænestol , der tilfældig stod midt i gården . 
Herredsfogden havde lagt hånden på hans skulder og sagde : 
» Tab nu ikke modet , kære ven . Den 

ulykke , at ens gård brænder , er da en mand kommen over før de , når han ellers har assureret , og det har de vel . « 
» Ja , selvfølgelig , «  svarede proprietæren . 
» Nå , ja , så tak de deres gud til , at intet menneskeliv gik tabt , og at de har deres hustru og barn i behold . « 
» Det gør jeg også , kære ven , «  sagde proprietær brun og stirrede tankefuldt hen for sig .  » Var nogen af dem komme til skade eller indebrændt «  , den nervøse bevægelse over øjnene kom atter igen —  » så tror jeg , at jeg selv var sprunget ind i flammerne og havde ladet dem sluge mig . « 
» Ulykken har gjort dem overspændt , kære ven , de må se at komme mere til ro , «  sagde herredsfogden . 
I samme øjeblik meldte et af de tilkaldte retsvidner , at alt var sat i stand til afholdelse af brandforhøret . 
For protokollen mødte først ejeren proprietær brun . Han afgav i udførligere form den samme forklaring , som han underhånden havde givet herredsfogden . 
Nogen egentlig oplysning om branden kunne han selvfølgelig ikke give . Da han forlod gården klokken halv ni om aftenen , var alt roligt , da han vendte tilbage , havde ilden allerede bredt sig så stærkt , at der ikke var tale 

om at blive herre over den med det slukningsmateriel , der havde stået til rådighed . 
Derefter fremstod den ene efter den anden af gårdens folk , men udsagnene vare forvirrede og lidet oplysende . De gik dog alle ud på , at ilden var opstået i det nordøstlige hjørne i den ene ladelænge . 
En forklarede , at han pludselig havde set ilden slå ud af taget , og derefter grangivelig som en kat løbe hen over mønningen , en anden , at det var gået som et lyn , og at hele længen havde stået i flammer , inden han havde fået tid til at råbe gevalt . 
Nattevagten , der tidligere havde fortalt , at han havde hørt hunden gø og troede at have set en skikkelse liste sig omkring , måtte indrømme , da det alvorlig foreholdtes ham at sige sandheden , at han var falden i søvn og først var vågnet , da han hørte larm og uro i gården . 
Forvalteren forklarede , at han var gået tidlig til sengs , og at han først havde erfaret noget om ilden , da han blev purret ud af folkene . Han havde da straks skyndt sig hen til sprøitehuset for at få slukningsapparaterne i orden , og han havde ikke i øjeblikket lagt vægt på at undersøge , hvor og hvorledes ilden var opkommen . 
Derefter sluttedes forhøret , og der blev optaget en undersøgelse af lokaliteterne . I 

længen , hvor ilden efter de samstemmende udsagn var opstået , havde der været rullestue , pindehus og tørvehus . Ovenover var der et stænge med en luge bagtil . Denne stod efter folkenes udsagn i reglen åben og vendte lige ud til en mødding , der kun var skilt fra vejen ved et smalt stykke kartoffeljord , et gærde og en grøft . Op til lugen stod ofte en kort stige , på hvilken drengen , der passede hestegangen , plejede at sidde . 
Da intet yderligere kunne oplyses , var det antageligt , at en eller anden var krøben ind ad lugen og havde lagt sig til at sove på stænget . Enten havde han så stukket ild på gården af ondskab , eller også havde han måske ligget og røget og var forskrækket løbet sin vej , da han mærkede , hvad der var på færde . 
Umiddelbart efter brandforhørets slutning kørte herredsfogden bort , ledsaget af sin fuldmægtig . 
På gården blev der taget fat på rydningsarbejdet under ledelse af forvalteren og proprietær brun , der nu var bleven fuldstændig rolig . Ved middagstid kom brandinspektøren og assuranceagenten for attaxere skaden . Den ansloges til 47 ,000 kroner . 
Samme eftermiddag telegraferede herredsfogden til Woods agent i København med forespørgsel , om han havde modtaget et brev 

fra proprietær brun på  » Strandskov «  , og hvad det drejede sig om . 
Svaret lød på , at der var modtaget et brev angående en mejemaskine . 
Dermed indstillede herredsfogden sin videre undersøgelse . Den ridende betjent anholdt den næste dag et par vagabonder , der strejfede om uden erhverv , og som ikke havde deres vandrebog i orden . De blev straffede for betleri , da man fandt en mængde kobberskillinger hos dem , men om ildebranden oplystes intet . 
Så gik der nogen tid . Nogle rygter dukkede op hist' og her , men de fik ingen fart . Den begyndende mumlen i krogene døde hen , uden at den nogen sinde kom offentlig til orde , og næste sommer lå det ny , smukt indrettede  » Strandskov «  knejsende oppe på bakken med prægtig udsigt ned over vandet , og vinden , der susede ind , drejede lystigt den ny , elegante , forgyldte fløj , der var anbragt øverst på det lille spir , som prydede den smukke , rødstenede hovedbygning . 

andet kapitel . 
Proprietær brun var en mand , der havde et godt navn på sin egn . Skønt han ikke var landmand , havde han et medfødt blik for det praktiske , og han var medlem af forskellige kommissioner , hvor hans rolige , besindige optræden altid skaffede ham en vis autoritet selv mellem fagmænd . 
Oprindelig havde han været løjtnant i hæren . Han havde med bravour deltaget i den første slesvigske krig og var bleven dekoreret på valpladsen den 25de juli 1850 efter slaget ved isted . Efter krigen havde han endnu i nogle år tjent i armeen , men var derefter trådt ud af den for at overtage sin faders gård  » Strandskov «  , da hans ældste Broder , der var bestemt til at være landmand , var afgået ved døden i en ung alder . 
Det var ikke særlig behagelige forhold , under hvilke han med ukendskab til landvæsenet gik ind til driften af den temmelig betydelige ejendom . 
Han havde haft mest lyst til at blive i armeen , men han følte det som en pligt mod sine to ugifte søstre at prøve på at holde det gamle hjem oppe og få så meget som muligt ud af gården , til hvilken der i øjeblikket ikke 

var nogen lysthavende , der havde gjort et antageligt bud . 
Selv var han nylig bleven gift og havde en lille pige , Astrid . Hans hustru , der var født i byen , havde dobbelt vanskelighed ved at sætte sig ind i en landhusholdning , nu da hun var ung moder . Alligevel tog hun fat med stor energi . Hun var en ejendommelig kvinde . Tilsyneladende blid og stilfærdig syntes hun at gå af vejen for alt , hvad der mødte hende på hendes vej og aldrig at være i opposition , men sandheden var , at hun var et dybt gemyt , der ikke brød sig om at fremdrage , at hun havde fået sin villie sat igennem , og som stadig langsomt forfulgte sit mål , selv om hun uden at kny havde ladet sig vise tilbage i første omgang . 
Det var en stille , energisk natur , der umærkeligt påvirkede sine omgivelser , og som netop havde sin styrke i sin tilsyneladende svaghed . Hun modsagde sjælden nogen og syntes ingen mening at have midt i de andres højrøstethed , men iagttog man hende ubemærket , kunne man i hendes øjne finde et mærkværdigt granskende udtryk , der syntes at læse helt ned i sjælen , og som til tider ledsagede sine egne tanker og reflektioner med et stilfærdigt , blegt smil , der undgik de fleste . 
Denne kritiske , indadvendte natur med 

ægte kvindeligt instinkt og finfølelse havde en rædsel for stærke ord , og når proprietæren , der var et heftigere , mere blodrigt gemyt , brusede op , tav hans hustru , men hun kunne til tider få ham til at standse midt i et pludseligt vredesudbrud ved et underligt halvt bebrejdende , halvt overlegent blik , der stod i så ejendommelig modsætning til den tavse mund og den stille resignation . I sådanne øjeblikke havde proprietær brun for et sekund en ubestemt fornemmelse af , at det var hende , der var den stærkeste . 
Såsnart de havde overtaget gården , viste Fru brun da også en mærkværdig energi til at sætte sig ind i de nye forhold , og skønt hun aldrig lå i skænderi med folkene , skældte eller gjorde sig anstrengelse for at gøre sig gældende som husFrue , blev der dog stille overalt , hvor hun viste sig , piger og karle hilste hende ærbødig og søgte forgæves at læse i hendes blide , velvillige træk , om hun var tilfreds eller ej , men de havde en ubestemt fornemmelse af , at hun havde set fejlene og forsømmelserne og havde båret over med dem , og de rettede dem til næste gang . 
Fru brun havde derfor fået et godt lov på sig på egnen , men der var dem , på hvem hendes blege , sarte skikkelse gjorde et ejendommeligt , næsten betagende indtryk , og som 

i deres tunge mål udtrykte det således , at fruen var underlig . 
Uden at de vare blevne fuldt fortrolige og vare komne hinanden helt nær , havde proprietær brun i årenes løb fået en udpræget respekt for sin hustru , og denne voksede med årene . 
Efter den ulykkelige brandnat , der havde rystet fruen og den fjortenårige Astrid så stærkt , var der mellem ægtefællerne bleven vekslet mærkværdig få ord om denne begivenhed , der dog var af så gennemgribende betydning for hele familien ; den berørtes kun meget sjældent , og emnet blev hurtigst muligt forladt , i reglen først af proprietæren , men folk forstod , at han mente , at minderne virkede pinlige på hans hustrus svage nerver , og de respekterede denne hensynsfuldhed hos ægtemanden . 
Men i forholdet mellem mand og kone var det siden hin nat næsten bleven således , at der over hustruen var kommen en kold , marmoragtig majestæt . Et eneste blik af hende kunne til tider få den stærke mand til pludselig at slå øjnene ned og blive urolig , særlig når de vare alene , og han søgte i stærkere grad end tidligere selskab . Han var da ofte munter , næsten støjende , medens hun smilede stille i damernes kreds og altid nikkede hen for sig , når de andre udbredte 

sig over , hvor rart det var , at proprietæren var i så godt humør . 
Sad de sammen de lange vinteraftener var det kun få ord , der veksledes . Han lå . i reglen på sofaen inde i sit kontor og røg , hun sad stille i dagligstuen og læste , medens hun uafbrudt arbejdede med sit strikketøj , så at man skulle tro , at hun skulle sørge for en hel børneflok . 
Og dog havde de ikke mere end et eneste barn , datteren Astrid , der som så ofte , hvor der er kommet noget fremmed , noget uforklarligt ind mellem ægtefolk , blev et så meget stærkere bindeled , næsten et mellemled . Det skete således ofte , at forældrene talte indbyrdes gennem datteren . Faderen sagde : spørg din moder , hvad hun synes , og moderen sagde : spørg din fader , hvad han synes , og Astrid bragte besked imellem dem , indtil de blev enige . 
Denne mangel på fortrolighed mellem forældrene indbyrdes kunne selvfølgelig ikke undlade at sætte visse spor i den unge piges karakter . Hun kunne være så mærkværdig ungdommelig , næsten kåd og have svar på rede hånd til enhver , men hun kunne også være så ejendommelig gammelklog , at man skulle anse hende for langt ældre end hendes år . 
Denne stille resignation , der stod i så skarp modsætning til hendes friske , blomstrende 

ydre , fremkaldte gennem kontrasten en vis charme , der virkede i høj grad tiltrækkende , og frøken Astrid brun var en af de unge damer , der samtidig forstod at indynde sig hos alle de ældre og at skaffe sig unge tilbedere . 
Mellem dem var den begunstigede den nittenårige student Holger Moe , der var søn af obersten i den nærmeste garnisonsby . Moe var en gammel ven af kaptajn brun og havde tjent sammen med ham . Der var en tid , da de to unge løjtnanter havde været rivaler , og begge havde været forelskede i den kvinde , der senere blev husfrue på  » Strandskov «  , og obersten havde fra den tid bevaret en vis galant tone , der næsten kunne blive affekteret . Med tilfredshed så han på det forhold , der var ved at udvikle sig mellem hans søn og den unge frøken Astrid brun , der i så meget mindede ham om hans ungdoms sværmeri . Han havde aldrig over for hende givet sin kærlighed et så stærkt udtryk , at det kunne fremkalde jalousi hos vennen , men netop på grund af , at han ikke havde fået lejlighed til at give sine følelser luft , havde de holdt sig levende så meget desto længere . 
Den dag Holger Moe var bleven student , var han glædestrålende kommen over på  » Strandskov «  med den flunkende nye hue på hovedet . Astrid syntes , at han pludselig var 

bleven en mand , og hun var i første øjeblik næsten forlegen ved at tale til ham . 
Men efter at hans skål var bleven drukket ved bordet med mange gode ønsker , og efter at de to gamle venner havde fået plaseret sig ved kaffen og kognaken , gik Astrid ned i haven med barndomsvennen . Det var en prægtig , varm sommereftermiddag i juli måned . Hun var så frisk og solbrændt i den ensfarvede hvide dragt , medens han endnu var lidt bleg og forlæst . De gik ned på kroketplænen , hvor de så ofte havde spillet sammen : 
» Nu morer det dig måske ikke mere , «  sagde hun næsten ængsteligt . 
» Vist så , hvor kan det falde dig ind , Astrid , «  sagde han bebrejdende og fulgte hende med øjnene , og idet hun bukkede sig ned efter kuglerne , der lå rundt om i græsset , så han den mathvide Hals lyse under kjolelinningen , der havde beskyttet den mod sommersolen , og han fik en ubetvingelig lyst til at bøje sig over hende og kysse hende . Men i det samme rejste hun sig med en rask bevægelse , så at hun nær havde slået sin tykke nakkeknude lige op i hans ansigt , og han blev stående helt rød i hovedet , medens hun forbavset så op på ham . 
Lidt efter ville han absolut vise hende , hvorledes hun skulle bære sig ad med en fast kroqade , skønt hun næsten spillede bedre 

end han . Med huen bag i nakken bøjede han sig ned på knæ og satte hendes fod på en af kuglerne , han trykkede med hånden så fast , at hun mærkede dens varme gennem de tynde gedeskindsstøvler , og kom uvilkårligt til at lægge sin hånd på hans nakke for at støtte sig . Medens hun stod bøjet over ham , og han følte hendes kind strejfe sit hår , lagde han den ene arm om hendes liv . Han rejste sig langsomt , og medens han trykkede hende fastere til sig , førte han hende over mod lysthuset , hvor de så ofte havde leget som børn . Ingen af dem sagde et ord , men han tog begge hendes hænder og kyssede hende på øjnene . 
Derefter sad de ganske stille , indtil de hørte skridt i havegangen udenfor og pludselig begge gjorde sig beskæftigede . 
Da Holger Moe om aftenen kørte hjem sammen med sin fader , sad han hele vejen ganske tavs med skinnende øjne . Der var ikke vekslet et ord mellem ham og Astrid , og dog var han sikker på , at han havde fået hendes stiltiende ja , der var ligeså godt og ligeså bindende , som om det var sagt med mange ord . 
Han følte , at den ubevidste , blide , næsten broderlige kærlighed , han tidligere havde næret til hende , var skredet frem til at blive den lidenskab , der sætte hjerter i brand , og som netop på grund af sin oprindelse ville ende 

med hengivenhed og agtelse den dag , da det stærkt blussende bål sank hen i ulmende gløder . 
Han følte sig lykkelig og rolig , sikker på sig selv overfor sin barndomselskede og tryg som det unge sind , der endnu aldrig har kendt verden , dens luner og dens omskiftelser . 
Astrids sindsstemning var mere nervøs . Hun havde med kvindens ejendommelige instinkt forstået , at hun havde bundet sig uden at få et løfte til gengæld . Hun kunne endnu knap gøre sig det spørgsmål rigtig klart , om hun virkelig elskede Holger Moe . 
Som dreng havde han været så rask , frejdig og uforsagt , men det forekom hende , at han nu var mindre mandig , mindre selvstændig i sin optræden , end hun fordrede af den , til hvem hun skulle binde sit på bunden stærke temperament for hele livet . 
Alligevel følte hun , at hun holdt af ham , men med en kærlighed , der var mere søsterlig end erotisk betagende . 
Hun trængte til at samle sine tankei' og blev nede i haven , efter at de fremmede vare tagne bort . Mørket begyndte at falde tættere . Træerne lyste med metallisk glans og tegnede sig skarpt som af smedet jern mod den røde stormhimmel , på hvilke skyerne samlede sig i tykke , bomuldsagtige masser ud over søen . 

der kom en ejendommelig højtidsstemning over hende , men samtidig fik hun for første gang i sit liv en knugende , ængstende fornemmelse af , at hun ikke havde nogen , til hvem hun havde fuld fortrolighed . Den var gået tabt såvel overfor faderen som overfor moderen under den stadig mæglende rolle , hun havde spillet mellem forældrene , der hver for sig ville drage hende helt til sig . 
Hun følte sig så beklemt , at hun var lige ved at briste i en hed , hulkende gråd , da hun hørte sit navn nævne oppe fra verandaen . 
Det var moderen , der kaldte : 
» Astrid , hvorfor bliver du så længe dernede . Kommer du ikke snart ? « 
Hun gik langsomt op mod stuehuset . 
» Skynd dig lidt . Vi få vist uvejr til natten , det bliver allerede koldt , «  sagde moderen , medens hun lod Astrid gå ind og drejede nøglen om i låsen . 
Den unge piges kinder blussede med en underlig feberagtig rødme , og blodet bankede i de fine tindinger , så at man kunne se det blå net af årer synke og svulme som i åndedrag . 
Faderen lå inde på sofaen . Han havde tændt sin pibe , og han syntes at være i så udmærket humør , som hun ikke mindedes at have set ham i mange år . Hans tone var ikke langt fra at være lidt drillende , som den 

mærkelig nok ofte kan være selv hos mænd , der er fædre , når de berøre det , der er det vigtigste og alvorligste i en ung piges fremtidsliv . 
» Jeg synes du og Holger vare så længe alene nede i haven i eftermiddag ? « 
Den unge pige svarede ikke , men hun blev endnu mere rød i hovedet . 
Faderen betragtede hende veltilfreds med et smil . 
» Sagde han noget til dig , «  begyndte han atter i en jovial , men æggende tone , der uvilkårlig stødte hende og var langt fra at friste hende til åbenhjertighed . Hun syntes , der blev taget for hårdhændet på denne sarte kærlighed , der endnu var så uberørt mellem dem , at den end ikke havde fået ord . 
» Nej , «  sagde hun og var lige ved at græde . 
» Nå , nå , «  sagde faderen .  » Kys mig så lille Astrid . Jeg skal ikke fritte dig om dine hemmeligheder . Den slags ting har man altid bedst af at sove på . I er jo ikke andet end børn begge to . « 
Astrid kyssede faderen på panden . Han strøg hende over håret og klappede hende på kinden , medens han smilede . 
Da hun kom ind i dagligstuen , så moderen på hende med det ængstelige , forskende blik , der undertiden kunne være i hendes øjne . Der 

på kyssede hun hende med en påfaldende heftighed . 
Astrid gik til sengs , men der var kommen en underlig uforklarlig utryghed over hende , og hun græd , inden hun faldt i søvn . 
Forældrene sad hver i sit værelse . Proprietær brun udsendte den ene tobakssky efter den anden fra sin store merskumspibe . Fruen sad og strikkede , men fingrene gik hyppigt istå , og hun stirrede tomt hen for sig med sine lyse , kolde øjne . 
Udenfor trak det sammen til uvejr . 
Tredie kapitel . 
Siden hin aften var der forløbet over halvandet år . Holger Moe , der havde gennemgået officerskolen , var bleven udnævnt til løjtnant . I den tid , den unge student havde uddannet sig til militær , havde han stadig stået i korrespondance med Astrid . Hendes breve vare altid ømme og elskværdige , men uden tændende ord , ofte havde de endog en mild bebrejdende karakter , der ikke syntes at passe rigtig for en ung , forelsket pige . 
Han lagde næppe fuldt ud mærke dertil . . Han var så optagen af sin egen kærlighed . , 

sin egen lidenskab . Hans breve indeholdt ofte forsikringer i de stærkeste ord , men hyppigt mærkede Astrid med sin rolige , kolde begavelse , at kammeraterne og livet mellem dem optog ham stærkere , end hun syntes , det var foreneligt med , hvad han skyldte hende . 
Men klar på det egentlige forhold imellem dem indbyrdes , klar på sig selv i sine følelser overfor barndomsvennen var hun på ingen måde bleven , det syntes hende tværtimod , som om adskillelsen havde gjort hende endnu mere usikker . 
Grunden hertil kom udefra . 
Det var en aften i februar måned . Hr . og Fru brun sad som sædvanlig alene hjemme . Hun var beskæftiget ved sit strikketøj , han lå inde på sofaen i sit værelse og røg . Astrid var beskæftiget med sit sytøj . Klokken var bleven hen ad 9 . Det ridende bud , der var sendt til stationen for at høre , om der var breve , kom tilbage med bladene . 
Fru brun havde først fået posten og lukkede den op . Hun tog det blad , hun altid plejede at læse , kiggede det løst igennem og gav sig derpå i lag med føilletonen . 
Der var stille i stuerne , medens hver var optaget af sit arbejde . 
Da Fru brun var færdig med romanen , der for hende var det vigtigste i et blad , gav hun sig til atter at læse avisen igennem . 

hendes øjne standsede ved en lille meddelelse , der helt syntes at tage hendes opmærksomhed fangen . Hun læste den atter og atter , så lod hun bladet synke og så hen for sig . Lidt efter begyndte hun atter at stirre ufravendt på det samme sted som før . 
» Hvad er der , mor ? «  spurgte Astrid . 
» Ingenting , det var blot noget , jeg kom til at tænke på . « 
Astrid gjorde sig ikke videre bekymring herover , hun var vant til moderens undvigende svar . 
Fru brun foldede imidlertid omhyggeligt bladet sammen og lagde det foran sig på bordet , medens hendes blik stadig havde det samme grublende udtryk som før . 
» Er du ikke snart færdig med bladet , «  lød proprietærens stemme inde fra værelset ved siden af . 
» Jo ! «  sagde Fru brun . 
Hun tog avisen og gik ind til manden . Mod sædvane vendte hun imidlertid ikke straks tilbage til sin egen dagligstue . Hun vedblev at gøre sig beskæftiget , medens han foldede bladet ud . Snart var hun henne for at se til kakkelovnen , snart puslede hun ved hans bord . 
» Hvad er der ? «  sagde han i en irriteret nervøs tone . 
» Ingenting , «  svarede hun . Han kendte det svar , og han gav sig til at studere videre i sin 

Avis , hvor han foreløbig kun var kommen gennem udenrigspolitiken , der var hans yndlingslekture . 
Hun sendte ham af og til et sideblik . 
» Må jeg sidde herinde , «  sagde hun pludselig ,  » der er så koldt inde i dagligstuen . « 
Han så forbavset op . 
» Ja , med største fornøjelse , det er ellers sjælden , man har den glæde at se dig herinde . Du har vel ikke noget imod , at jeg bliver ved at ryge . « 
Fru brun svarede ikke , men rystede kun på hovedet ad dette pludselige galanteri , der næsten kom som en fejltagelse . 
Nu vendte proprietæren bladet for at begynde læsningen indeni . Fruen fulgte ham stadig fra det skjulte med øjnene , medens han grundig læste artikel efter artikel og nyhed efter nyhed , således som kun folk på landet læse blade . Endelig var han nået helt igennem til avertissementerne , uden at der havde været noget mærkeligt at spore ved hans væsen . 
» Er der noget nyt , «  spurgte hun , da han var færdig . 
» Du har jo selv læst bladet , «  svarede han . 
» Jeg er så dum til at læse aviser , jeg kan aldrig finde noget i dem . « 
» Nej , der står såmænd heller ikke noget , der er værd at læse , «  sagde han og gabede . 

det forekom hende at hans ligegyldighed var påtaget , som om han ville dække over noget . 
Der blev en pause . Proprietæren blev liggende på sofaen og blæste store røgskyer fra sig . Fru brun sad tavs , og man hørte kun hendes strikkepinde arbejde med en tør knækkende lyd . 
Astrid havde inde fra værelset ved siden af fulgt forældrenes samtale , og hun havde straks forstået , at der lå noget under moderens opførsel , der var så forskellig fra hendes vanlige . 
Hvad det var , forstod hun ikke , men der kom en underlig ængstelse over hende , en frygt for en hidtil uanet og ukendt fjende . 
Hun ville bede om at måtte låne bladet . Det var jo den naturligste sag af verden , og det havde hun vel gjort de hundrede gange , men når hun tænkte på moderens blik og følte , at det også ville hvile forskende på hende under læsningen , så havde hun end ikke mod til at tage bladet i hånden . 
Hun sagde godnat og gik op på sit værelse , men hele natten lå hun urolig plaget af alle slags drømme . De tog ikke fast form , men stod som truende farer , og hver gang hun fo’r op i søvne , måtte hun i nogen tid klare sine tanker , inden hun vidste , om hun sov eller var vågen . Når det blev hende 

klart , at hun lå i sin gode seng , følte hun en pludselig opblussende glæde , der atter formørkedes , så snart hun faldt hen i blund . 
Hun vågnede tidlig , træt men uden trang til at sove . Hun stod op og gik ned i lejligheden . Der var endnu råkoldt med fugtig em fra det nyvaskede gulv og med højt-blussende ild u kakkelovnen , hvor pindene endnu ikke havde fået glød i kullene og brændte lyst og klart uden varme . 
Hun søgte inde i faderens værelse efter bladet . Det var ikke til at finde . Endelig opdagede hun , at det var gledet ned bag skrivebordet . Det var højst rimeligt en tilfældighed , men i den sindsstemning , hvori hun var , lagde hun betydning selv i de mindste bagateller . 
Nervøst åbnede hun bladet og lod øjnene søge det sted , hvor hun havde set moderens blik standse , og alle de ubestemte anelser fik pludselig fast form . 
» På grund af de hyppige ildebrande , der i den sidste tid have fundet sted på egnen , vil der blive nedsat en lidebrandskommission . « 
Således stod der i en af de små tilsyneladende så uskyldige og fordringsløse små-nyheder , men det måtte være denne meddelelse , 

der havde tiltrukket sig moderens opmærksomhed . 
Astrid forstod ikke rigtig , hvad en ilde-brandskommission ville sige , men hun havde en fornemmelse af , at hun stod overfor et efterspil til den uhyggelige nat , der så uudslettelig havde præget sig i hendes erindring , og den uro , hun havde sporet hos moderen , gav hende yderligere en fast forestilling om , at dette efterspil både kunne blive pinligt og skæbnesvangert . 
Imidlertid gik dage og uger , uden at der hørtes noget nyt eller indtrådte noget mærkeligt i det stille , ensformige liv på  » Strandskov «  . 
Astrid begyndte at blive roligere . 
Så opfattede hun en dag , da hun gik forbi folkestuen , nogle brudstykker af en samtale . Den stod straks stille , da man opdagede hende , men de få ord , hun havde hørt , vare tilstrækkelige til at give hende formodning om , at der allerede begyndte at rejse sig en stemning nedefra . 
Den , der havde ført ordet , var en Karl , som i mange år havde været på gården , men som altid var studs i sit væsen og havde det hovmod af eget formentlige værd , der nutildags kan være ligeså hyppigt hos tyendet som tidligere hos herskabet . Hun kendte godt hans hårde , skærende stemme , og hun hørte 

ham slå i bordet , så det klaprede i trækrusene . 
» Skal der røres ved den historie , og skal småfolk i ulejlighed , så skal der satan lyne mig også rodes op i proprietærens affærer , og det skal jeg være Karl for at besørge , dersom ingen andre vil . Lighed for loven ! Det er mit slagord , og hvad der er ret for den ene , det skal min salighed også være ret for den anden . « 
Astrid forstod , at der var tale om branden , og at hendes fader , om det kom til nye forhør , ville finde angivere mellem de folk , der tidligere aldrig havde næret nogen mistanke til ham . 
Dette gjorde hende dobbelt ængstelig og urolig for fremtiden , men hun fandt intet ord for fortrolighed , hverken overfor faderen eller moderen . Hun gemte sin bekymring , der voksede sig dobbelt stor i det skjulte , og som kun yderligere næredes , når Fru brun tavs strøg hende over håret , som ville hun sige :  » Jeg forstår dine bekymringer , mit barn — og jeg deler dem — « 
Siden hine uhyggelige februardage var det , Astrids beklemthed var vokset frem , når hun tænkte på fremtiden , og hvad den ville bringe . Det var disse tågede , vage , men netop derfor ikke mindre uhyggelige skræmmebilleder , der lagde en kølighed og reservation over hendes 

breve til Holger Moe , så at han trods sin forelskelse måtte blive opmærksom derpå og spørge sig selv , hvorledes forholdet egentlig var mellem ham og den , som han havde vænnet sig til at betragte som sin brud til trods for , at der intet bindende løfte var imellem dem . 
Han tænkte sig muligheden af , at hun havde knyttet en ny forbindelse , som hun endnu holdt skjult for ham , og den følelse af jalousi , der tidligere havde været ham fremmed , begyndte at skyde op hos ham og næredes fra dag til dag frodigt som ukrudt på hans tidligere så rene , • sorgløse kærligheds mark . Han var nu en mand , der havde gjort det første skridt henimod en stilling . Han kunne fordre at få fuld besked om , hvad han i fremtiden havde at holde sig til . 
En dag i Mai 1870 mødte så Holger Moe på  » Strandskov «  . 
Proprietær brun blev meget glad ved at se den unge løjtnant , han ønskede ham hjerteligt til lykke med hans eksamen , spurgte til hans fader og førte ham næsten triumferende ind til damerne . 
Holger Moe så godt ud i sin nye uniform , der sad stramt om hans slanke , men endnu lidt spinkle lemmer . Udtrykket i ansigtet var godt , næsten barnligt , og et lille overskæg 

fremhævede mundens smukke linie , der begyndte at blive mere mandig og bestemt . 
Denne gang var det ham , der havde en sund og vejrbidt teint , medens Astrid var bleven mere sart og bleg . 
Der fo’r en stærk rødme over den unge piges ansigt , da Holger Moe trådte ind , men hun gik venligt og uden sky imod ham og rakte ham hånden . Han trykkede den varmt og så forskende på hende , det forekom ham , at denne blege farve , som han ikke før havde kendt hos hende , klædte hende endnu mere fortryllende , thi elskov trænger i højere grad end nogen anden følelse til afvekslingens charme , og den synes altid , at enhver forandring er en forbedring . 
Der blev foreløbig ikke anledning til at tale mere fortroligt . Proprietær brun spurgte den unge løjtnant ud om hans fader , hans ophold i København og hans nye stilling , og løjtnanten svarede mere eller mindre åndsfraværende . Han kunne ikke , glemme , hvor Astrid havde forandret sig . 
Medens der blev spist frokost , var værten ualmindelig oprømt . Fruen sagde ikke meget , men hørte på alt med sit stille , rolige smil , og så ofte fra den ene til den anden af de to unge . 
Endelig var man færdig . Proprietæren bød løjtnanten en cigar og sagde på samme op 

fordrende måde , som Astrid kendte fra tidligere tid : 
» Ja , de unge har vel et og andet at tale om . Der er for resten dejlig tørt nede i haven , og det begynder at komme godt frem overalt . Det kan måske more dem at se derned , hr . Løjtnant . « 
» De må da ikke sige hr . Løjtnant til mig , hr . Proprietær . « 
» Ja , ja , så siger jeg Holger , ligesom i gamle dage . « 
Astrid var meget beklemt ved den samtale , hun længe havde ventet , og som nu forestod . Der var et øjeblik , da modet var lige ved at svigte hende , og da hun tænkte på at undgå den , men hvad ville det nytte at skyde den ud , før eller senere måtte de dog tale med hinanden . 
Hvad der imidlertid forfærdede hende mest var , at hun pludselig følte med sikkerhed , at hun elskede ungdomsvennen . Var der intet sket i tiden mellem , da hun sidst spadserede fortroligt med ham i haven , og nu , så ville hun , så snart han på ny havde erklæret hende sin kærlighed , være faldet ham om halsen og grædt af glæde . Han havde bevaret hele sit jævne , elskværdige væsen , og der var dog over hans optræden kommen det anstrøg af mandighed , som hun tidligere havde savnet . 
Men mellem hende og ham stod nu noget 

uforklarligt , som hun anede , men hvori hun ikke kunne , ikke måtte , ikke turde gøre ham til fortrolig , fordi hendes ubestemte tanker i sig selv ville indeholde en forfærdelig mistanke , der ville være nok til at skille dem , så snart den fik ord . 
Hun var derfor tavs , da de begyndte deres vandring gennem haven ad de gammelkendte gange og stier . 
Han talte først i almindelige udtryk om tiden , der var gået , om vejret , om de gamle steder , de passerede , men efterhånden blev han uvilkårligt tvunget ind på en fortroligere tone . 
» Kære Astrid , jeg har længe tænkt på , at vi måtte se at få klarhed over det forhold , der består imellem os . « 
Hun havde tænkt det samme , men hun svarede ikke , hun nikkede kun med hovedet . 
» Vi har jo nu stået i korrespondance i lang tid på en måde , der ikke er almindelig selv mellem unge mennesker , der have kendt hinanden fra barndommen . Hvis der ikke ligger mere end venskab til grund , er vi jo i den alder , da en sådan brevveksling snart må holde op under de former , vi have valgt , da den let til ingen nytte kan binde og holde os gensidig hen længere end ønskeligt og skuffe i hvert fald en af os eller måske os begge . « 
Astrid nikkede atter til tegn på , at hun 

var enig med ham , men der kom intet svar over hendes læber . 
» Du tillader vel , at jeg taler rent ud , «  vedblev han , og uden at afvente hendes svar fortsatte han :  » Er du stadig fuldstændig fri , Astrid . « 
Denne gang svarede hun et frejdigt og fuldtonende :  » Ja . « 
Hun mærkede let , at dette svar havde væltet den største ængstelse fra ham , og at han nu følte sig over halvvejen mod målet . 
Han gik nogen tid tavs uden rigtig at vide , hvorledes han skulle forme sit næste spørgsmål . Han havde mest lyst til at gøre det ligeså bestemt som det første . Egentlig stod der jo ikke andet igen end at sige :  » Er det mig , du har forbeholdt den plads , som- du har holdt åben . «  men der var noget i den unge piges væsen , der holdt ham tilbage , og han genoptog atter den mere indirekte form : 
» Dine breve have ofte givet mig indtrykket af , at der i vort forhold var en dybere følelse også fra din side , selv om de af og til kunne være noget kølige i deres udtryk , navnlig i den senere tid . « 
Astrid så op på ham med sine smukke lyse øjne , og der var denne gang i deres blik et smægtende udtryk , som han aldrig før havde set , og som gav det en ualmindelig dybde . 

» Køligere var ikke egentlig meningen , kære Astrid , jeg syntes snarere , der var noget fremmed , noget reserveret . Du må ikke misforstå mig , men det har til tider forekommet mig , som skiltes vi ved en usynlig mur , som vi hver fra sin side forgæves forsøgte at overstige . « 
Astrid slog øjnene ned , og en let rødme gød sig over hendes fine ansigt , medens hun forlegen pillede en lille blomst i stykker blad for blad og kastede den på jorden . 
Der kom pludselig varme i hans stemme : 
» Er der noget , du skjuler for mig , har du en eller anden hemmelighed , så betro mig den , jeg vil dele den med dig , og jeg vil hjælpe dig med at bære den , dersom den skulle tynge dig . « 
» Nej , nej , «  sagde hun med pludselig energi .  » Der er intet , intet , hvor falder du på det , «  tilføjede hun næsten heftigt . 
» Jeg siger dig jo , at jeg har fået det indtryk gennem dine breve . « 
» Nej , jeg forsikrer dig for , 'der er intet . « 
» Men hvorfor kan vi da ikke komme til en forståelse , til en afgørelse , «  sagde han , og det var ikke langt fra , at der var nogen utålmodighed i hans stemme til trods for , at han prøvede på at gøre den så øm og kærlig som mulig . 
» Spørg mig ikke , «  sagde hun , og han mær 

kede , at der var gråd mellem ordene .  » Hvor kan jeg svare dig på , det , som jeg ikke kan svare mig selv på , skønt jeg atter og atter har stillet mig det spørgsmål . Vent med at forlange mit endelige løfte en måned , to måneder , jeg kan ikke sige hvornår , men længe skal det ikke vare , det lover jeg dig , og jeg skal selv lade dig vide , når tiden er kommen til at tale om vor kærlighed . « 
Dermed rakte hun ham hånden . Han stod et øjeblik tvivlrådig , så greb han den og trykkede den til sine læber uden ord . Han så to store tårer frigøre sig fra de lange øjenvipper og glide ned over hendes kinder . 
Holger Moe tog kort afsked , da han kom op på gården igen ; han gik tankefuld og nedslået tilbage gennem haven . Den afgræn-sedes ud mod vejen af et højt stengærde med hæk , hvis klippede buske allerede begyndte at skyde store , friske skud og tætne sig til en fast , grøn mur . 
For enden af gærdet var en lille høj med en bænk . Den unge løjtnant var i en opreven stemning . Alt trættede ham , og han havde ingen lyst til at tage tilbage til byen , hvor han vidste , at hans fader ville fritte ham ud om , hvorledes det var gået med hans frierbesøg . 
Hans fødder førte ham uvilkårligt op 

på højen , livor han satte sig og stirrede ud over markerne . I klart sommerlys tegnede byen langt borte sine huse , der domineredes af kirkens slanke tårne . Der faldt en behagelig træthed over ham , medens han trængte dybere og dybere ind i sine egne tankers vildsomme labyrintt . 
Pludselig hørte han hurtig træskoklapren på den brolagte vej nedenunder . Der var i denne klapren , der kom nærmere fra avls-gården , ligesom lyden af en flugts frygt . Pludselig standsede støjen af jernbeslag mod sten , som om træskoenes ejermand var bleven fængslet til stedet af sin forfølgers blik eller gestus , og lettere skridt kom efter . 
Der hørtes en ynkelig klynkende stemme , som når et menneske i hjerteangst beder for sit liv , og der lød hårde , truende ord til svar , indtil alt blev stille . Så hørtes støjen fra fire fødder tilbage mod avlsgården . Holger Moe rejste sig og så efter de to , der havde forstyrret hans ensomme tankers fred . Samtalen havde så brutalt revet ham ud af hans stemning , og ordene vare faldne så rå og grovskårne , at han uvilkårlig væmmedes ved den svinske plumphed og den klynkende ynkelighed , der her havde afsluttet en trætte , der vel var begyndt ude i gården eller inde i folkestuen . Han kunne ikke mere finde sine tanker og følelser fra før og rejste sig med en for 

nemmelse af ubehag , som han forgæves søgte at ryste af sig . 
Derefter gik han langsomt gennem lågen over mod byen . 
Oppe på gården var proprietæren kommen i dårligt lune , og Astrid sad på sit værelse og græd ; kun Fru brun gik alene omkring med uro og ængstelse i de store underligt forskende øjne , der syntes varslende og ildespående som to gådefulde ulykkesfugle . 
Fjerde kapitel . 
Holger Moe var vendt tilbage til København . Han var i en nervøs og opreven sindsstemning . Astrids mærkværdige optræden var ham ubegribelig . Dersom hun virkelig holdt af ham , havde hun jo haft tid nok til at klare sig sine følelser overfor ham , og dersom hun ikke holdt af ham , var det jo næppe rimeligt , at den kærlighed , der så længe havde ligget i svøb , pludselig skulle udfolde sig indenfor en bestemt tidsfrist . 
Hvis der ikke lå noget under , hvad skulle så denne hemmelighedsfuldhed til , og dersom der skjulte sig et bestemt motiv bag denne udsættelse , hvori bestod det så ? Der var 

noget gådefuldt i hele hendes optræden , der ængstede ham , men samtidig æggede denne usikkerhed hans kærlighed . Han syntes aldrig , Astrid havde set så smuk ud som den dag , hun med fugtige øjne rakte ham hånden og bad ham give tid , og han syntes aldrig , han havde elsket hende så højt som nu , da han ikke vidste , om hun tilhørte ham eller ej . 
Dage og nætter spekulerede han på dette mystiske forhold . Undertiden skruede han sig op til en eksalteret stemning og skrev overspændte breve , undertiden sank han ned i den dybeste håbløshed og meddelte hende , at han ville gøre en ende på det hele , dersom han ikke snart fik vished . Hendes svar vare altid rolige og overlegne og bad ham i kærlige , men kølige ord om at give tid . 
Således nåde man hen midt på sommeren . Den 19de juli var Holger Moe gået ud i tivoli for at adsprede sine tanker , dersom sædvanlig kredsede om et og det samme . Han havde fri om aftenen , men var næsten ked deraf . Hvorledes skulle han få tiden til at gå ? Han håbede imidlertid på at træffe en bekendt . 
I flere dage var der gået rygter om , at den storpolitiske situation ville udvikle sig til krig , men disse rygter havde været fremme så ofte , at man begyndte at blive blaseret overfor dem . Holger Moe drev omkring ved 

den gamle koncertsal og hørte på musiken . Mørket var faldet over haven . Hist og her sås enkelte kulørte lamper mellem de mørke træer , men belysningen skinnede iøvrigt temmelig søvnig fra de simple gadelygter , der vare anbragte på siderne , medens et stort krat af gamle træer lukkede terrænet bag koncertsalen ud mod stadsgraven . 
Pludselig begyndte der at blive liv imellem folk . Fra mund til mund lød spørgsmål og svar , alle fægtede og gestikulerede , og man trængtes i tætte klynger oppe ved hovedindgangen for at se de telegrammer , der vare opslåede på træerne :  » Kejser Napoleon Iii havde erklæret Tyskland krig . « 
En ellevild begejstring greb publikum . Den tavse mand i tuilerierne havde talt . Sejrherren fra den italienske krig ville forny de franske sejre fra sin store onkels dage , og kong Vilhelm af Preussen ville blive jaget på flugt gennem Berlins gader . Tilliden til de franske våben var absolut , og man så allerede i ånden Danmark forenet med de fraskilte provinser uden at tænke på , at det land , der er det eneste i Europa , med hvilket Frankrig ikke har ført krig , heller aldrig har ydet noget til gengæld for vor sympati-alliance med det . 
I tætte klynger drev folk ned til koncertsalen , hvor gamle Lumbye ikke kunne forstå 

den uro , der herskede i salen . Pludselig lød der stemmer og råb op mod den lidt døve dirigent , der stadig ikke rigtig begreb , hvad der gik for sig . Råbene gentoges , og som ved en pludselig indskydelse faldt orkestret ind med den tapre landsoldat . 
En endeløs jubel hilste Danmarks gamle kampsang . Der var folk , som seks år ifor-vejen havde blødt på de sønderjyske valpladser , der græd af glæde , medens de istemte den simple , ildnende sang , og som omfavnede hinanden med ønsket om hævn over de forhadte preussere . 
Fra koncertsalen gik strømmen hen til  » Posthuset «  , det lille åbne orkester lige overfor det gamle pantomimeteater . Balduin dahis statelige skikkelse stod på dirigentpladsen , og idet han gav efter for øjeblikkets indskydelse , der elleve år senere så uheldigt lod ham hilse sejrherren fra sedan med hymnen :  » Heil dir im siegeskranz , «  lod han musiken falde ind med Marseillaisen . Denne storslåede Melodi , der i åringer havde været forbudt af Napoleon , og som i Frankrig først tog fart , da krigslykken svigtede , modtoges med vanvittig begejstring . Fra borde og bænke blev der holdt folketaler til mængden , der jublende gav sit bifald til kende . Havde man i dette øjeblik kunnet råde sig selv , havde man rejst sig , sluttet forbund med Frankrig og i blind 

enttusiasme gået mod den fælles fjende — til fælles nederlag . 
Klogere rådgivere vare heldigvis i øjeblikket ved statens ror . 
Højere og højere steg begejstringen ud på aftenen . Syngende klynger af studenter drog gennem haven , og Holger Moe løb lige på en af dem . Det var gamle bekendte fra rusåret , men selv om det ikke havde været det , så spurgte man ikke den aften om navn og stilling , men tog enhver , man mødte på sin vej , med som Broder . Og i øjeblikkets opblussende begejstring blev der pludselig kastet en nim-bus over de militære uniformer , som de til daglig alt for ofte havde måttet savne efter den sidste ulykkelige krig , der endnu stod i frisk minde . 
Holger Moe blev trukket med ind mellem de unge , begejstrede mennesker , der i lange rækker holdt hinanden under armen . 
Pludselig fik en af studenterne en lys ide : til regentsen ! Og afsted gik det gennem gaderne , medens man stadig sang af fulde lunger , uden , at nogen af crones betjente fandt det umagen værd at tysse på den opildnede ungdom . 
Også på regentsen havde krigsbudskabet sat lidenskaberne i bevægelse . Nede i gården samledes i store diskuterende klynger alle disse underlig stueagtige unge mennesker , hvis 

tøfler , slobrokke og lange piber syntes så fjerne symboler på krigersk begejstring . 
Vejret var lunt og varmt , af og til faldt nogle små stænk fra den mørke himmel gennem den gamle linds tætte krone og svalede de varme , blussende ansigter , på hvis kinder begejstringens roser blomstrede . 
Som efter stille kommando blive bordene stillede til rette under det alderstegne træs vidtrækkende grene . Punchebollerne komme frem , og som små lysende vagtblus slå de blå flammer op af hvide , klinkede terriner , medens den hede drik løsner alle tunger til sang eller tale : 
» Danske studenter ! 
Ætlingen af den store Napoleon , hvis navn stråler over historiens annaler , vil atter tænde solen ved austerlitz ! Heltene fra sebastopol og magenta ville vælte kong Vilhelms trone og jage pikkelhueme ud af Berlin . 
Den jubel , hvormed franskmændene i dag hilse deres kejser , giver genlyd også hos os . Vi have ikke blot fælles sympatier , men i endnu højere grad fælles antipatier , og når de sejrende kejserørne flyve mod nord , ville de få hjerterne til at banke og kinderne til at gløde på den anden side kongeåen .  » Den tavse mand «  har talt , hans ord ville blive hilste med jubel af alle dem , der sukke under bis-marcks blod- og jernåg . Den tyranniske 

kansler , der brutalt har skilt Slesvig fra moderlandet og tilføjet os så dybe og smertelige tab , vil nu komme til at angre det overmod , med hvilket han har udfordret det altid sejrende Frankrig . 
» Ikke en knap mangler i en gamache ! «  har krigsminister Leboeuf sagt til sin kejser , og det er en mand , der har sine sager i orden . Den trehårede Bismarck , der allerede i slaget ved sadova var lige ved at fortvivle , da lykken syntes at gå ham imod , er måske ikke så fast og urokkelig , som man tror , når han møder sin overmand , og endnu kan vi måske håbe at se vor arvefjende ligge blødende for selvmorderhånd på en tysk valplads , når han ser , at den trone ramler sammen , , som han så frækt har sat på spil . Den danske sekondløjtnant Helmuth Moltke har endnu sit waterloo tilbage , der skal få ham til at tie på syv sprog til . 
Danske studenter ! Vore sympatier er med Frankrig , vort håb står til dets kejser og dets hære , under hvis faner danske frivillige ville fylke sig , og mellem hvilke de danske studenter heller ikke skulle savnes . 
Leve sejren for Napoleons våben ! Leve Frankrig ! Leve Slesvig ! « 
Luften rystes af jublende hurraråb , der give ekko mellem den røde gårds mure . Studenterhuerne svinges i luften , og fyldt af 

en rus , som kom man allerede fra den store sejr , omfavner man henrykt hinanden . 
Natten lider . Store , selvsikre sejrrige ord udgå fra alle læber , medens man uafbrudt synger danske fædrelandsange og første Vers af Marseillaisen . 
I begejstringen tænker man på at løbe fra bøger og studier og indrullere sig mellem de frivillige , man tager løfte af hinanden , og medens man svinger langpiben og lader slob-rokken flagre , tænker man sig allerede på march mod fjenden med blinkende sabler og flyvende faner . 
Dog dagens dæmpede lyse skær lægger kulde over begejstringen og bleghed på kinderne . Med tunge hoveder fulde af tanker og planer , flåb og hævn går man til hvile , og med tunge hoveder står man op for at tænke roligere og erindre , at der også er en magt ,  “der hedder Tyskland , som har lyst til med vægtig hånd at give et ord med i laget . 
Men mellem dem , der den aften , revne med af øjeblikkets indskydelse , undfangede tanken om at gå frivilligt med , var der enkelte , der ikke dagen derpå kunne frigøre sig for dens indflydelse , og som stadig tænkte den frem og tilbage og om igen atter og atter . 
Og mellem disse var Holger Moe . 
Så ofte lysten kom op i ham , viste han den tilbage . Han havde jo så meget , der 

bandt ham til hjemmet , at der for ham ikke var nogen grund til at kaste sig ud i eventyr , men samtidig med , at han følte lyst til at være med i en krig , dæmrede der også ubevist i hans forfængelighed en udsigt til at komme hjem som den flotte , franske officer , dækket med hæder og befriet for den sidste rest af den mangel på mandighed , som han til tider troede var den egentlige grund til Astrids tøven . Her var en lejlighed til at vise sig som en mand , og den måtte han benytte . Ofte styrkedes hans forsæt ved samtale med kammeraterne , der selvfølgelig alle i den højeste spænding fulgte krigens gang , og som stadig trods nederlagene håbede , at krigslykken ville vende sig til fordel for franskmændene . 
Det uheld , der vedblivende fulgte de franske våben , var imidlertid til ære for den danske nation langt fra at svække sympatien . Da meddelelsen om det frygtelige nederlag ved sedan nåde til København den 1ste septbr . 1870 , følte man sig knyttet med endnu stærkere bånd til det ulykkelige folk , hvis skæbne nu begyndte at ligne vor egen . 
Den lyst , Holger Moe havde følt til at melde sig som frivillig , voksede hos ham som hos så mange andre , fordi der altid er noget mere ophøjet i tanken om at hjælpe den svage-end at slutte sig til den sejrende . 

det var dog ikke dette , der bestemte ham . Men da han den 2den september om aftenen kom hjem , lå der et brev til ham med Astrids bekendte håndskrift . 
Han brød det hurtigt og læste det , men efter at han var kommen igennem det , begyndte han forfra , som en mand , der ikke vil tro sine egne øjne . 
Derefter gik han en lang tur i den friske luft , og da han kom hjem igen , var hans beslutning tagen . 
At bede om orlov kunne ikke nytte noget . Den danske regering kunne lige så lidt som nogen anden i Europa give sine officerer tilladelse til at deltage som aktive modstandere af en venligsindet nation , de , der ville med , havde derfor kun uden videre at rejse og tage den lille straf , der kunne følge efter , når de kom hjem . Ved domfældelsen vidste man , at der ikke ville være fjendtligt sindelag mod delinkventen . 
Efter at have skrevet et brev til sin fader , pakkede Holger Moe derfor sine sager sammen , og den 3die september om aftenen tog han afsted . 
Passagen gennem Tyskland var forholdsvis fri . Til krigen mærkede man ikke stort . Over Magdeburg og Bryssel nåde Holger Moe i løbet af et par dage til lille og meldte sig 

til session på mairiet for at optages i fremmedlegionen . 
Hvis han havde troet , at det personlige offer , han bragte , skulle blive modtaget med begejstring , tog han fejl . Franskmændene betragtede det som en selvfølge , at man havde sympati med dem , og så næsten med mistænksomme blikke på enhver , der meldte sig til deres rækker . 
Det var ikke langt fra , at Holger Moe , indtil han havde hentet sin uniform , havde en fornemmelse af , at man betragtede ham som spion . 
Femte kapitel . 
I slutningen af August 1870 var den bebudede lidebrandskommission kommen til egnen omkring  » Strandskov «  og havde slået sig ned i den nærmeste by , hvis stedlige øvrighed modtog den med temmelig tvære miner . 
Til en begyndelse foretog dens medlemmer sig tilsyneladende slet ingenting , og den skræk , der straks var gået i befolkningen , begyndte lidt efter lidt at fortage sig . 
Den frygtede kommissionsdommer ttingsted 

selv var en mand midt i fyrrerne . Han var høj , kraftig , med et sympatetisk , næsten jovialt udtryk . I byen syntes man efterhånden godt om ham , også i selskabslivets temmelig indsnævrede kliker , og bønderne i den nærmeste omegn , som han på sine spadsereture gav sig i snak med , kunne undertiden skratgrine af hans vittigheder , der ofte vare temmelig drøje . Og når de så havde grinet af , så spurgte han dem både om det ene og det andet , og så snakkede de op og fortalte , indtil de pludselig standsedes af et glimt i et blik , hvis ejendommelige egenskaber de ikke kunne forklare sig eller gøre rede for men som instinkmæssig lod dem gå istå og se op med et halvt mistænksomt , halvt polisk udtryk , der udtrykte så omtrent : mon jeg har sagt for meget ? Fra det øjeblik vare de ikke til at vriste et ord ud af mere , og det var , som om kommissionsdommeren ikke oftere kunne træffe den tone , han tidligere havde anslået . 
Så gik samtalen trevent istå fra begge sider , indtil man skiltes . 
Pludselig en dag rygtedes det imidlertid på egnen , at der var foretaget en række arrestationer . Beskrivelserne af , hvad der var sket , udmaledes med de mest drastiske enkeltheder . 
Hos gårdmand Ole Hansen , lille magte 

var de brudt ind om natten og havde taget ham med , skønt børnene skreg og hvinede , og hans kone havde ikke engang fået lov til at måtte sige rigtig farvel til ham . 
Næsten værre var det gået nede hos hjulmanden , hvis hus var brændt af for en halv snes år siden . Ham var de også kommen til ved nattetid , ligesom det begyndte at lysne , og han havde dårlig nok fået tid til at kaste lidt klæder på sig , og havde ikke engang fået lov til at få en tår varmt , inden de trak afsted med ham . Men hvad der nu næsten var det kreperligste var , at han havde siddet og talt med en af betjentene et par dage iforvejen nede i krostuen , og han vidste nok dårlig nok , hvad det var , de havde snakket om , det mente da i hvert fald hans kone . 
Der faldt en underlig angst og uro over egnen . Alle de , hos hvem det i den sidste halve snes år havde brændt , følte sig utrygge og forcerede , akkurat som når der er blevet noget borte i et selskab ; den ene kan ikke lade være at se usikkert på en af de andre , man begynder allerede at danne sig en bestemt mistanke på grund af fortidens indtryk , og de , der mærke , at blikkene tættere og tættere trække sammen om dem , få en lyst til at vende lommerne og skrige op : det er ikke mig . Når så Tingen findes , går der et 

lettelsens suk gennem alle , man beder i sit hjerte den om undskyldning , som man har kunnet nære mistanke til , men det uhyggeligste er , at hans usikre opførsel under optrinet undertiden også i fremtiden har efterladt forestillingen hos en og anden om , at den mand alligevel vistnok har gjort noget — ved en anden lejlighed . 
I det store var stemningen således på egnen , medens kommissionsdommeren fortsatte sit arbejde . Selv var han fuldstændig som før , han færdedes gerne mellem folk , var livlig og oprømt og havde intet imod at blive inviteret ud . På den måde var det da også ganske naturligt , at han kom til at træffe sammen med oberst Moe , og at denne på sin side indbød ham til middag . 
Et par dage , før denne skulle finde sted , sagde obersten til sin gamle husholderske , med hvem han altid rådførte sig om alt , hvad der angik huset : 
» Hvormange mener de , at vi kan være denne gang , Petersen ? « 
» Tolv , tænker jeg , «  sagde husholdersken , det er jo lige til tre l’hombrepartier , og så kunne vi da blive kvit omtrent med alle dem , vi skylder . « 
» Ja , jeg véd nu ikke , om kommissionsdommer ttingsted kommer med . « 
» Kommer han , «  sagde husholdersken og 

spærrede øjnene op , som om hun havde set et spøgelse . 
» Ja , «  sagde obersten ,  » er der noget mærkeligt i det . « 
» Proprietæren fra  » Strandskov «  er jo også bedt . « 
» Ja , hvad så , han kommer her jo altid , så ofte vi ser nogle fremmede . « 
» Ja , ellers . « 
» Ellers , hvad mener de med det ? « 
» Han og dommeren . « 
» Ja , hvorfor ikke . « 
» Det har da ligegodt brændt hos proprietæren og  .  .  . « 
Obersten tilkastede hende et knusende blik , der gjorde hende så forskrækket , som hun aldrig havde været siden den dag , hun første gang blev fæstet . Hun var lige ved at græde , da hun småmumlende gik ud af døren , men hos obersten svandt det bistre blik straks folen dyb bekymring . Han kunne ikke nægte for sig selv , at skønt proprietær brun var hans bedste ven , skønt han personlig ville sværge på hans hæderlighed , så havde han været nær ved at tilføje ham den følelige fornærmelse for første gang i mange år ikke at invitere ham med . Han troede selvfølgelig ikke , han var skyldig . Alligevel ! Samtalen , der blev ført , alt hvad der blev sagt , de udelikate tyssende blikke , man sendte hinanden , når ildebrandene 

bleve nævnte , det kunne måske genere ham . 
Et øjeblik efter blev han endnu alvorligere . Der var en tanke , der slog ham ; når hans husholderske , der ikke havde opfundet krudtet , allerede kombinerede således , hvorledes gik det så ikke med bedre , mere ondskabsfulde , mere hævnsyge hoveder , og var mistanken først født , så var der under de forhåndenværende omstændigheder ikke langt til en undersøgelse , thi den mumlen var nok allerede fremme i de lavere lag , der i kor kunne omkvædet om de store og de små tyve . 
Han strøg sig over panden og rettede sig . Det var uværdige tanker . Selvfølgelig , hans ven skulle bedes som altid , og han ville bedst ved hele sin optræden forjage enhver tvivl , om der da kunne være nogen . 
Han skrev indbydelsen med det samme og gav den med et fast blik til husholdersken til viderebesørgelse . Hun tog imod den med nedslåede øjne uden at sige et ord . 
Da proprietær brun ved middagstid modtog invitationen ude på  » Strandskov «  , havde han allerede talt med obersten inde i byen . Han skar konvolutten op og lagde den på sit skrivebord . Hans hustru spurgte ham , hvad der stod i brevet . 
» Det er blot en indbydelse til Moes «  , sagde 

han ,  » jeg har allerede talt med ham inde byen . « 
» Du tager vel imod den ? « 
» Ja , selvfølgelig . « 
» Sagde han , hvem der kommer ? « 
» Det er alle de gamle bekendte , og så ham , kommissionsdommeren , ham , ttingsted . « 
Han følte selv , at der kom noget forceret og fremmed i stemmen i samme øjeblik , han nævnede dette navn , og det ærgrede ham . 
Fru brun svarede ikke . Hun sad længe tavs , og hendes underlige søgende øjne strejfede rundt omkring . Af og til åbnede hun munden , som om hun ville sige noget , men hun indskrænkede sig til at væde læberne med tungen . 
Endelig kom det fra hende : 
» Jeg syntes , du hostede i nat , brun , du skal være forsigtig med en sådan sommerforkølelse . « 
Det var meningen , at bemærkningen skulle lyde , som om den var henkastet uden hensigt , men den kom så underlig malplaceret , at proprietæren uvilkårlig så op på sin hustru , der i det samme slog øjnene ned , medens blikkene et sekund havde strejfet hinanden som flint mod stål . 
» Hvad mener du ? «  sagde han . 
» Åh , at det måske er for sent for dig at komme hjem , når du tager ud til Moes . « 
» Tror du virkelig , «  sagde han , og der var 

en bidende spot i hans tonefald .  » Du er bleven mærkværdig omhyggelig for mit helbred i den sidste tid . Vær du blot rolig . « 
Der gik en let rødme over Fru Bruns ansigt , og hun rømmede sig atter , som om hun ville sige noget , men dei' fødtes intet ord på hendes læber , og de blev begge siddende tavse . Hendes øjne , der ellers havde en så skarp , gennemtrængende glans , blev milde og duggede , og hendes blik hvilede næsten kærtegnende på manden , som ville de bede om forladelse for en skjult mistanke . Den sag , der fyldte dem begge , og som de i åringer havde søgt om lejlighed til i et fortroligt øjeblik at berøre , så at den ene ikke sårede den anden , var lige ved at få udtryk i et mildt , kærligt ord , af hvilke der var falden alt for få i deres ægteskab . 
Men proprietær brun havde ikke haft lejlighed til at iagttage , hvad der foregik i hans hustru . Han havde været hensunken i sine egne tanker , og idet han pludselig rev sig ud af dem med et ryk , rejste han sig med en utålmodig bevægelse og sagde : 
» Skal vi ikke snart have noget at spise . « 
Fru Bruns øjne blev atter ganske kolde og glansløse , og hun rejste sig også , idet hun sagde i en tør tone : 
» Nu skal maden straks være på bordet . « 
Efter at Astrid var kaldt ned fra sit 

værelse , spiste alle tre i taushed . Hvorfor der ikke veksledes et ord , vidste ingen af dem , men det var forældrene umuligt finde noget at sige til hinanden , datteren mærkede det instinktmæssigt , og det var , som om hendes strube snøredes sammen . 
Da proprietær brun havde spist , lagde han sig på sofaen og tændte sin pibe . Lidt efter kaldte han : 
» Astrid , tror du ikke , din moder har lyst til at køre en tur ? « 
Astrid kom kort efter tilbage med den besked : 
» Nej , tak , moder bryder sig ikke om at køre . « 
Derefter dampede proprietæren videre , men han bed så hårdt i mundspidsen , at man forstod , at han tænkte dybt , og at tankerne ærgrede ham . 
Da han kørte ind til byen , havde han sit bedste lune på . Han var så glad , at kusken aldrig havde set ham mere veltilfreds , skønt han var så gammel i gårde , at han sjælden tog sig af , om Herren var god eller gal . Men proprietær brun havde også sat sig for , at han ville være i godt humør i sin vens hus . 
Men jo mere overstadig han blev , desto mere var det , som om blikke snærede sig sammen om ham og skruede hans hjerne og tanke i klamme polyparme , der tilsyneladende 

lagde sig ømme og kærtegnende om ham , men som dog vare så giftige og stikkende . 
Da han sagde farvel og gik ned ad trapperne , kom oberst Moe som sædvanlig med venlighed hen til ham , men det stødte ham pludselig , at de vare alene , da de tog afsked , og det håndtryk , vennen gav ham til farvel , syntes ham så overstrømmende velvilligt , at det måtte kaldes deltagende . 
På vejen hjem til  » Strandskov «  lænede han sig tilbage i vognen og røg på den havannacigar , han havde fået med på turen . Men tobakken ville ikke rigtig smage ham , og når han nu tænkte på den forløbne aften , dei' delvis stod for ham som i en drøm , fik han et bestemt indtryk af , at han ikke havde vekslet et eneste ord med kommissionsdommeren ttingsted udenfor de simpleste høflighedsformer . Man havde hele tiden forstået at holde dem fra hinanden , hver gang de ville til at tale sammen , eller af selskabelige omstændigheder ikke kunne undgå at være side om side . 
Skulle der virkelig hvile en mistanke på ham ! 
Tanken greb ham med en så overvældende voldsomhed , at han rev vinduet ned , så det splintrede i dørkassen , og han stak det hede , feberbankende hoved ud i den tætte , fine sommerregn . 
De påfølgende dage var han mere inde 

sluttet og ordknap end ellers , og følgen var , at der hvilede en tavs , trykkende stemning over hele gården , tungere og mere ildevarslende end nogensinde før på dette sted , hvor ingen havde magt , evne og forståelse til at sige et forløsende ord . 
Imidlertid kom der stadig meddelelse om , at kommissionsdommeren foretog ny arrestationer . Hver gang det skete , havde proprietær brun en fornemmelse af , at folkene så anderledes på ham end ellers og talte i en anden , forsigtigere tone , som dækkede de skjulte tanker . Hos enkelte syntes han endog at spore en vis skadefryd . Således skærper mistænksomheden den gensidige iagttagelsesevne og fører den ofte vild ad mange mørke , krogede , hemmelighedsfulde stier . 
Den første september kom proprietær brun træt hjem fra Marken , hvor folkene vare travlt beskæftigede med at pløje og så . Vejret var frisk og behageligt . Han havde travet rundt hele formiddagen og glædede sig rigtig til at få noget i livet . Bagefter ville han tage sig en ordentlig skraber på sin sofa . 
Han småsang , medens han gik op ad stentrappen . Ude i gangen , , der halvvejs lignede et pulterkammer med skabe , borde og en mængde stokke i stativet , skød han de langskaftede støvler af og gik på hosesokker ind i kontoret . På skrivebordet lå der et 

blad . Han lod det foreløbig ligge . Han var for træt til at læse nu og kastede sig derfor ned på chaiselongen . 
Lidt senere hørte han trin på trappen , der førte ovenpå . Han kendte skridtene : 
» Astrid ! «  råbte han og gentog råbet , da hun ikke syntes at have hørt det . Skridtene vendte om og kom atter ned ad trappen . Lidt efter trådte Astrid ind . 
Faderen nikkede venligt til hende . 
» Vil du noget , far ? « 
» Nej , ikke sådan videre . Du kunne se , om der er noget i bladet og læse det for mig . « 
Astrid tog bladet og begyndte at kigge i det . Hun holdt uvilkårligt avisen højere for at skjule sit ansigt , der var bleven dækket af en stærk rødme . 
» Nej , far , der er ingenting , der kan interessere dig , «  sagde hun hurtigt og rejste sig . Jeg har heller ikke tid , jeg har lovet mor at hjælpe hende . « 
Dermed smuttede den unge pige lydløst ud af døren . 
Faderen blev liggende et øjeblik og kiggede efter hende . 
Han prøvede et par gange at lange ud mod bordet for at få fat i bladet , endelig lykkedes det ham at gribe et nedhængende hjørne , og han trak hele avisen til sig tværs over gulvet . 

han lå lidt og læste ligegyldigt , så fangedes hans opmærksomhed pludselig . Han rejste sig op i sofaen og tog atter grundig fat på læsningen . Hans pande rynkedes , og der kom et ærgerligt , halvt foragteligt træk om munden . 
Det var en artikel rettet mod kommissions-dommerens virksomhed . Den var holdt i meget forsigtige og vage udtryk , men den sagde dog direkte , at skulle husmænd og fattigfolk i arresten som mistænkte , så var det i hvert fald ikke mere end rimeligt , at der også blev foretaget undersøgelse hos de mere velhavende , hvis gårde vare brændte i de senere år . Bladet sagde ikke dette for at udså mistænksomhed , men netop for at forhindre , at der blev sat ondt blod i den lavere befolkning . Lige ret for loven , det var et princip , som ethvert blad måtte hylde , på hvad politisk standpunkt det end stod . 
Skønt proprietær brun måtte indrømme det rigtige i ræsonnementet i og for sig , følte han dog disse ord som en direkte beskyldning . Hans ansigt blev purpurrødt , og det var ikke langt fra , at han var i færd med at gribe til pennen , der dog ellers så vanskeligt faldt ham i hånden , for at give svar på tiltale . Han fik dog hurtigt besindet sig og blev roligere . Men han var i en gnaven og irritabel sindsstemning , da han kom ind til middagsbordet . 

måltidet forløb som ofte før under trykkende taushed . Da man omtrent var færdig , kom pigen ind og meddelte , at sognefogden stod ude i gangen , men han ville ikke indenfor . Han undskyldte sig med , at han var for smudsig til at kunne gå ind i stuen . Proprietæren syntes , at der var ligesom et glimt af ondskabsfuld poliskhed i hans øjne , da han meddelte : 
» Jeg har blot en tilsigelse til hr . Proprietæren til i morgen . « 
» I hvad anledning ? « 
» Ja , det ved jeg ikke , den er tilstillet mig fra kommissionsdommeren . « 
Dermed stak han proprietæren tilsigelses-seddelen i hånden og trak sig baglænds tilbage ud på stentrappen . 
Brun blev stående et øjeblik . Der kom så mange underlige tanker over ham , det var , som han blev greben af en ængstelse , der gjorde ham ganske kold over lænderne . 
Han kunne ikke bekvemme sig til at vende tilbage til spisestuen . Hans tidligere træthed var som blæst bort , han tænkte nu kun på at komme ud , at gå en lang tur uden mål eller hensigt blot for at komme til ro og få klarhed over sig selv og sin sindstilstand . 
Han trak atter sine lange , overstænkede støvler på , tog stok og hat og begyndte at trave ud i Marken . 
Men rundt på gården havde rygtet bredt 

sig om sognefogdens besøg . Man begyndte at skumle i krogene , gamle halvglemte historier rejste atter hovedet , gammelt nag og gamle fornærmelser lagde sig på lur til gengældelse . 
Mistænksomheden var kommen over gården , og den bredte sig nede fra folkene og gennem køkkenet til pigerne og ind i spisestuen , hvor Fru brun og Astrid sad tavse ved kaffen uden at kunne begribe , hvorfor husets herre ikke kom tilbage . 
Det var sent ud på aftenen , da proprietær brun vendte tilbage gennemblødt af regn . Hans ansigt var roligt , hans holdning rank og hans stemme fast . 
Han kyssede Astrid , inden hun gik op på sit værelse , og medens han så hende i øjnene , som ville han læse noget ud af dem , strøg han hende over det bløde , krusede pandehår . 
Så gik han ind i soveværelset og lagde sig straks til ro . Få øjeblikke senere hørte Fru brun ham sove fast og trygt , medens hun selv lå ganske stille uden at turde røre sig og stirrede tomt frem i mørket , hvori vågne drømme vedblev at danne sig for hendes blik og fik hendes blod til at hamre i de fine , hvide tindinger . 

sjette kapitel . 
Næste middag klokken to kørte proprietær brun til byen i en lille kurvevogn , der blev sat ind hos købmanden . 
Derefter gik han selv op på rådhuset . 
Det var en gammel bygning , der lå ud mod torvet . I baggrunden hævede sig et rødt , takket tårn , der næsten lignede en kirkes , og på hvilket byens skytspatron hellig Anders var anbragt siddende i en stol . Han var udhugget i sandsten og hang som en underlig lille dukke på den ene side af tårngluggen , hvorfra solen hver aften ringedes ned . 
Foran det gamle kirketårn var der opført en grim , grå bygning , i hvis øverste etage der var anbragt en række små , kvadratformede vinduer med jernstænger for . Det var byens arrester , og drengene , der om morgenen løb til skolen bag rådhuset , kiggede altid op til vinduerne med en blanding af nysgerrighed og skræk , og gennem de smudsige , tilgitrede ruder så de af og til omridset af et blegt ansigt ; i deres livlige fantasi forekom det dem , at det vrængede ad dem , og de så det undertiden senere i drømme . 
Men var en kendt mand arresteret , og det havde vakt opsigt i byen , så troede drengene altid , at det blege ansigt tilhørte den person , 

der var dagens samtaleemne mellem de voksne , og når de mødtes på legepladsen , sagde den ene med en hemmelighedsfuld mine til den anden :  » Jeg har set ham . «  alle vidste straks , hvem der mentes , og de skævede næsten misundelig til ham , der havde været så lykkelig at se det interessante syn . 
Til venstre i rådhusets kælder var det gemytligste sted , hvor ungdommen aldrig følte trykket af lovens og retfærdighedens knugende alvor . Det var detentionslokale for fulde folk , og der leveredes ofte en hidsig kamp på markedsdagene mellem højrøstede bønder og den tykke betjent , der til daglig kun havde den beskæftigelse at notere torvepriserne og rende rundt med den store tromme , når der var auktion . 
Op til rådhuset førte en stor , bred stentrappe med jerngelænder . Når proprietær brun før var gået op ad den , så havde han betragtet den gamle bygning med det samme halvhumoristiske blik , med hvilket alle lovlydige borgere med god samvittighed så på det middelalderlige inventar . 
Først i dag lagde han mærke til , hvor slidte stenene vare , og det faldt ham pludselig i tanker , hvor ofte de skridt også havde været tunge , der i årenes løb havde slebet den ru granit så blank som et spejl . 
Tøvende gik han op ad trinene til den 

store vestibule , under hvis murede hvælvinger luften forekom ham mere råkold og klam end ellers . 
Den tykke , gemytlige politibetjent , der kendte ham så godt , hilste ærbødigt , næsten med protegerende høflighed . Han følte en vis lokalsolidaritet med alle stedets folk , der blev tilsagte af kommissionsdommeren , hvis pludselige indgriben og ny myndighed han slet ikke kunne vænne sig til . 
Propritær brun blev straks ført ind i et temmelig stort værelse , i hvilket lyset faldt fuldt og stærkt ude fra torvet . 
Kommissionsdommeren gik frem og tilbage bagved skranken ivrig optaget af at slå efter i en mængde store protokoller og gennemsøge en bunke akter . 
Han bad i forbigående med en håndbevægelse proprietær' brun om at tage plads . 
Han satte sig lidt på skrå på en smal voxdugsbænk henne ved døren . 
Dommeren ledte stadig videre i sine protokoller og akter , som om han helt havde glemt proprietærens tilstedeværelse . 
Således gik omtrent en halv time , og det store ur i vestibulen slog tre slag , så det drønede i hele rådhuset . 
Kommissionsdommeren så op , og hans blik mødte proprietærens . Brun rejste • sig uvilkårligt og gik hen mod skranken . 

der var ikke spor af embedsmandsmæssigt i dommerens optræden . Han var tværtimod jævn og ligefrem i hele sit væsen og indgød en uvilkårlig tillid . 
» Ja , vi har jo set hinanden før , «  sagde han i en henkastet tone , men som om han ikke ønskede at komme nærmere ind på dette spørgsmål , tilføjede han straks :  » Men nu er det jo noget andet , vi skal tale om . Som jeg ser af protokollerne , brændte det hos dem den 23de maj 1866 . Er det ikke rigtigt ? « 
» Jovel , «  svarede proprietæren med en vis frimodighed . Han forstod af hele den måde , på hvilken dommeren optrådte , at han kun ønskede at få fuld klarhed over alle enkeltheder , og han bestemte sig straks til at sige ham den rene sandhed . 
» Ja , livet har jo ikke altid været så let for dem som nu , «  sagde dommeren i en elskværdig , indledende tone . 
» Å nej , «  svarede proprietæren . 
» Jeg ved , at de har understøttet deres familie i temmelig betydelig grad . Særlig deres søstre ! « 
Proprietær brun blev halvt rørt over denne udtalelse . Selv om man helst gør godt i løndom og nødig lader den højre vide , hvad den venstre gør , så har man dog ikke noget imod , at det halvt mod ens villie oplyses , at 

man er et menneske med hjertet på rette sted . 
» Ja , jeg har ganske vist betalt mine søstre en årlig understøttelse . Jeg troede iøvrigt ikke , at hr . Kommissionsdommeren var vidende derom . « 
» Vist så , «  svarede dommeren med en tør latter ,  » og jeg synes , at det er overmåde smukt af dem . Men tiderne have vel ikke altid været til at udrede , hvad der behøvedes . Jeg kender det fra mig selv . Det er svært at klare sig og sværere at få noget tilovers . Landmændenes kår er jo iøvrigt heller ikke så glimrende . « 
» Nej , der var ganske vist et par år , «  sagde proprietæren , der blev mere og mere indtaget i dommerens elskværdige måde at tale på ,  » da det generede mig noget at udrede den understøttelse , der jo ikke i egentlig forstand hørte til mit budget . « 
» I den senere tid ? « 
» Nej , det var omkring midten af tredserne . « 
Fuldmægtigen , der sad ved protokollen , så uvilkårligt op , som om han ville fange hans blik , men proprietæren følte sig ikke længere som i en retssal . Han havde sat sig ned med den ene albue på skranken og betragtede nærmest samtalen som en privat konversation . 
Kommissionsdommeren havde sat sig lige 

overfor ham med det ene ben op på det store skrivebord . Han legede uafbrudt med en kort lineal . 
» Ja , jeg kan tænke mig , det var en vanskelig tid den gang . De havde vist også engageret dem lidt for stærkt . De havde kautioneret for flere tusinde kroner for en af deres venner , ikke sandt . « 
Proprietæren rejste sig halvt , og der kom et sky udtryk i hans blik , det var , som om han vågnede til en pludselig fornemmelse af allerede at have sagt formeget , at have åbnet sit hjerte for en mand , der ville ham ondt . 
Dette kendskab til hans private forhold , der i første øjeblik havde vakt hans interesse og åbenmundethed , fordi hans opførsel selv havde forekommet ham at tale i hans favør , begyndte at forfærde ham og slå ham med anelse om , at han var udspioneret . 
» Ja , «  svarede han tøvende .  » Jeg havde kautioneret for 4000 kr . for en gamet skolekammerat , som absolut måtte hjælpes , dersom det ikke skulle gå ham galt . « 
» Intendant Oluf grå . « 
Proprietæren havde rejst sig , og der kom en bleg , mat farve over hans ansigt . 
» Hvorfra ved de det ? « 
» Det er noget , jeg har skaffet mig at vide . « 
Brun havde en fornemmelse af , at usyn 

lige arme greb ham og slyngede sig om ham i et .fast tag , som han ikke kunne slippe fri af . 
» De lod i december termin 65 kreditor vide , at de ikke så dem i stand til at betale det forfaldne beløb , og bad om henstand til juni termin 1866 , idet de tilføjede , at de til den tid bestemt turde love at skaffe pengene . « 
Denne gang svarede proprietæren ikke . Dette menneskes kendskab til hans private forhold , hvis detailler han selv var på nippet til at have glemt , kastede uhygge og uro i hans sjæl , det var , som om disse blå , kolde øjne læste skjulte tanker helt nede i hjertet og fik en til at råbe det ud , som man helst ville skjule . 
Og nu begyndte proprietæren netop at få fornemmelse af , at overfor denne mand skulle man skjule så meget som muligt . Han indskrænkede sig derfor til et nik og foresatte sig fra nu af at være reserveret i alt , hvad han sagde . 
» Hvorfor troede de , at de kunne betale i juni termin 66 , «  vedblev dommeren .  » Var der noget , der særlig kunne bibringe dem en forestilling om , at tiderne ville blive bedre , og at det ville være dem lettere at afvikle • deres forpligtelse på det tidspunkt end i december termin 65 . « 
» Under vanskelige forhold ser man jo altid fremtiden i møde med det lyseste blik og 

håber det bedste af den , «  svarede proprietæren , . og der dirrede en undertrykt harme i hans stemme overfor dette forhør , der var begyndt under så vildledende former , men som netop derfor trak hjertet op på tungen . 
» Selvfølgelig skal man ikke tabe modet , og det er også godt at kunne give sig selv trøstegrunde , men i forretninger plejer man dog at have et noget solidere grundlag , når man beder om henstand og lover sikker betaling til en senere tid . « 
» Jeg kan kun svare , at jeg tidligere var kommen ud over vanskeligheder på tider , hvor det syntes at være endnu mere håbløst , og at jeg derfor også tænkte med guds hjælp at komme over dette . « 
» Tror de ikke , vi skal holde Vorherre udenfor , «  sagde kommissionsdommeren i en tør tone og rømmede sig . 
» Det var jo mere en talemåde , «  sagde proprietæren halvt undskyldende . 
» Akkurat , men det er ikke talemåde , men fakta , vi her skal have frem , «  sagde dommeren , og hans stemme , der tidligere havde været konverserende og elsværdig , blev så kort myndig og skærende , at proprietæren uvilkårlig rettede sig . 
» De havde ikke mere udsigt til at betale i juni 66 end i december 65 . Alligevel fik de henstanden . « 

» Og jeg betalte til rette tid , «  sagde proprietæren med en vis stolthed . 
» Ja , de betalte , det er netop sagen . De betalte , skønt der ikke var nogen som helst rimelig grund til at antage , at de bedre skulle kunne betale på det ene tidspunkt end på det andet , så forlangte de henstand , og da den var udløben , betalte de . Men hvormed betalte de ? « 
» Med de penge , som jeg i mellemtiden havde fået ind . « 
» Fået ind ! Fået ind ! Ja , det vil sige ved den assurancesum , som de havde fået udbetalt , efter at deres gård var brændt . Med den indfriede de deres kautionsforpligtelse , med den udredede de på ny understøttelse til deres søster , med den fik de atter drift i gården , så at de nu sidder i en fast betrygget stilling , medens de den gang måtte sejle på alle bouge og førte en uafbrudt kamp for tilværelsen med en fallit svævende over hovedet . « 
Denne gang vare udtrykkene alt for hidsige og tonen alt for brutal til , at ordene gjorde samme indtryk som tidligere , da de listede sig frem som spejdere . 
Proprietær brun rettede sig , hans øjne lyste , og han sagde : 
» Vil de dermed sige , at jeg har brændt min gård af ? « 
Dommeren så længe stift på den tiltalte , 

og det var , som om hans blå øjne sugede skjulte tanker til sig og vred meningen ud af dem . Så sagde han kort : 
» Endnu ikke . « 
Derpå vendte han sig om og gik hen til vinduet . Han kiggede ud på torvet , medens han trommede på vinduet . 
Det første angreb var afslået . Taktiken måtte forandres . 
Også proprietæren rustede sig til med ro at tage mod fjenden , thi som sådan opfattede han nu sin dommer , og der kom en vis selvsikkerhed over ham . 
Der blev en pause på et par minutter . 
Så vendte dommeren sig om og kom atter langsomt hen mod skranken . 
» De modtog i går tilsigelsen til at møde her . « 
» Javel . « 
» Da de havde fået den , blev de kendelig nervøs . De gik straks ud , skønt de ikke havde noget bestemt ærinde . De strejfede omkring fra det ene sted til det andet , som en mand , der plages af en dårlig samvittighed . « 
» Eller af en bange anelse . « 
» Nå ja , måske . Hvoraf tror de den anelse kom ? « 
» Det er et spørgsmål , som måske mere åndrige folk end jeg ville blive dem svar skyldig på , hr . Kommissionsdommer . Jeg er 

gammel militær , har deltaget i kampen for fædrelandet og er dekoreret med ridderkorset . « 
Der gik en næsten utålmodig trækning over dommerens ansigt . 
» For åben kamp har jeg aldrig været bange , derimod kan en skjult , endnu uopdaget fjende let gøre mig nervøs , og det sker sikkert lettest med stærke temperamenter . 
Jeg har , som jeg fremhævede for dem , nydt nogen æresbevisning i mit liv , netop den omstændighed fremkalder forstærket frygt for pletter' på den borgerlige agtelse . 
Hvad jeg har hørt om dem indtil i dag , har ikke været egnet til at gøre mig tryg for , at de ikke kaster mistanken i flæng for at straffe dem , der overbevises om at have forsyndet sig mod loven . Men nu dem , der ikke overbevises , dem , der måske aldrig have gjort noget , hvorledes bliver de i stand til i den offentlige mening at rense de mennesker igen , selv om de personlig skifter opfattelse ? Folk tro helst det dårligste om hinanden , og dersom det ikke lykkes dem at finde den virkelige skyldige , og han kan i adskillige tilfælde ikke findes , fordi han slet ikke eksisterer , så klæber mistanken livet igennem ved den mand , der har været tilsagt her , omend blot til et privat forhør , og det vil aldrig lykkes ham at få tillid tilbage i de mistroiske øjne og taushed i de skumlendes kroge . 

derfor var det måske , hr . Kommissionsdommer , at jeg i går havde en bange anelse , da jeg modtog deres tilsigelse . « 
Dommeren så længe fast på den tiltalte , der frimodigt udholdt hans blik , men de inkvisitoriske øjnes udtryk blev lidt efter lidt sløret og vagt . Der arbejdede en ny tanke bag dem , der borttog deres intensive kraft . 
» De taler ikke så dårligt for dem , hr . Brun , man skulle næsten tro , at de på deres lange tur i går havde præpareret dem på et større opgør med mig af mit synderegister og deres egne fortræffelige egenskaber . « 
» Og om så var ! Enhver er jo dog sin egen naturligste defensor . « 
» Men der er en ordstrøm , der er så rivende , at den vækker mistanke , fordi den med megen tale vil aflede opmærksomheden fra det faktiske på tryllekunstnerens maner , og der er et vist forsvar , der er en anklage . « 
» Jeg synes , det er naturligt , at den , der føler en personlig fare for navn , ære og familie svæve over sit hoved og tomme for tomme nærme sig , han får munden åbnet til en angstskrig og hænderne hævede til af-værgning  ; men er det deres anskuelse , at den , der forsvarer sig selv , anklager sig selv , så er den bange anelse , jeg følte i går , ikke mindre i dag . « 
Dommeren så usikkert på proprietæren , 

hvis ansigt havde fået en stærk rødme , og hvis øjne havde fået en hidtil uanet kraft i udtrykket . Han vidste ikke rigtig , hvad han skulle tro . Var dette ærlighed eller komedie . Det ydre udtryk var så voldsomt , at det kunne tyde på begge dele . 
» De bevæger dem jo i formelig poetiske vendinger , «  sagde han nærmest for at sige noget , medens han i tankerne langsomt opgav det mere almene angreb for at begynde med foreliggende fakta . Endnu havde proprietæren ikke løjet , og det var altid for kommissionsdommeren et afgørende moment , selv om alt andet iøvrigt stod imod den tiltalte . 
Det gjaldt nu om at undersøge ham på dette punkt . 
Dommeren betydede med en hånd- .bevægelse proprietæren , at han kunne tage plads . 
Derefter gav han sig ti] at blade i nogle gamle forhørsakter . 
Der blev en pause på et par minutter . 
Endelig syntes dommeren at have bestemt sig . 
» Jeg ser af det optagne brandforhør , at de ikke var hjemme , da ilden opstod ? « 
» Jeg var redet bort over tre timer ifor-vejen . « 
» Javel , for at besørge et brev . « 

» Det må have været meget vigtigt for dem at få det afsted . « 
» Nå , på landet tager man det jo ikke så nøje med en ridetur . Jeg befandt mig ikke rigtig vel , og da jeg gerne så , at brevet kom afsted så hurtigt som muligt , red jeg selv ind med det , da min hustru mente , at den friske luft ville gøre mig godt . « 
» Det var altså deres hustru , der opfordrede dem til at tage afsted . « 
» Ja , hun sagde i hvert fald , at hun troede , at det kunne have en heldig indflydelse på mig , «  sagde proprietæren , der allerede med rædsel tænkte på , at dommeren skulle blande hans hustru med ind i sagen . 
» Hvem var brevet til ? « 
 » Til Woods agent i København . « 
» Hvad drejede det sig om ? « 
» Om købet af en mejemaskine . « 
» Ikke om andet ? « 
» Nej . « 
» Godt , «  sagde kommissionsdommereli .  » Ja , de må undskylde , hr . Proprietær , at jeg beholder dem et par timer til disposition . De vil få anvist et af værelserne her ved siden af så længe . Er der noget , de ønsker , kan de sige til . « 
Idet proprietær brun gik ud af retslokalet , standsede han et øjeblik , som om han ville sige noget . 

» Hm ? «  sagde dommeren brysk . 
Proprietær brun vendte sig atter om og gik ud af lokalet . 
Dommeren tog en telegramblanket og udfyldte den . 
Derpå sagde han til betjenten : 
» Tag så husmanden fra brøndkilde ned og lad os prøve , om han ej bleven mør . « 
Syvende kapitel . 
Det blev to lange timer for proprietær brun , medens han sad i rådstueværelset og ventede på , hvad der nu ville ske . 
Snart tænkte han på sin familie , snart på venner og bekendte , der sikkert allerede nu vidste , at han var en mistænkt mand , men snart dukkede håbet atter frem hos ham om , at han ville gå fuldstændig renset ud af forhøret . 
Endelig blev der atter sendt bud efter ham . Det forekom ham , at han havde været en hel dag på rådhuset , og dog var klokken ikke mere end fem . Da han atter trådte ind i retsværelset , forekom det ham , at dommerens ansigt så endnu mindre velvilligt ud end sidst . 

forhøret begyndte straks på ny . 
» De var altså borte , den gang branden udbrød . 
» Javel . « 
» De ved selvfølgelig , at det er det , man kalder et alibi , men de ved måske også , at der undertiden er et alibi , der langt fra at svække mistanken netop bestyrker den ? « 
Proprietæren svarede ikke . Det var jo snarere en bebrejdelse end et spørgsmål . 
» Tre timer før branden red de bort . Brevet hastede , ikke sandt ? « 
» Som jeg tidligere har forklaret , regner man det jo ikke for en begivenhed på landet at ride nogle mil , når man tilmed synes , at man trænger til motion . « 
» Men de ville gerne have brevet afsted straks . « 
Ja , så var det jo besørget . « 
» De sagde før , at det drejede sig om købet af en mejemaskine . « 
» Ja . « 
» Men det drejede sig om mere . « 
» Så ? « 
» Så ? Ja , så—ål det drejede sig også om at få kredit på købet af mejemaskinen . « 
Proprietær brun så op med en mine , som om han virkelig blev forbavset , men han svarede ikke . 
Kommissionsdommeren vedblev : 



» Jeg har telegraferet til det amerikanske maskinfirma Woods agent og bedt om en fuldstændig gengivelse af deres brev . Jeg har troet mig berettiget til denne hurtige , men dyre ekspedition , fordi jeg egentlig ventede , at svaret skulle være fuldstændig fyldestgørende , og at jeg kunne have sat dem på fri fod med det samme . Det er imidlertid højst beklageligt for dem , at de ikke har sagt sandheden , i hvert fald ikke den fulde sandhed , og de ved nok , at der ikke er langt fra en halv sandhed til en hel løgn . I det brev , de har skrevet til agenten , afgør de ganske rigtig salget af en mejemaskine , men de beder ham samtidig om at måtte vente med betaling til de første dage i August , da de til den tid mener at ville komme til penge . Hvor tænkte de at få dem fra ? 
» Jeg må svare ligesom før , at jeg nok mente at kunne rejse penge på ny , når jeg først havde et overblik over høsten , og man jo stadig håber på , at forholdene ville forbedre sig . « 
» Men med den slags forhåbninger kan man ikke betale . Derimod afgjorde de ganske rigtig deres mellemværende med Woods agent til den fastsatte tid , men de nødvendige penge fik de af assurancesummen . Ikke sandt ? « 
» Jo , det er rigtigt , men selve det , at man får assurancesummen udbetalt , når det brændei' , 

og man har betalt sin præmie , kan dog ikke gøre en mistænkelig . « 
» Jo , det kan det netop i højeste grad , når man trænger så hårdt til penge , som de efter alle samstemmende omstændigheder faktisk gjorde det , på det tidspunkt , da deres gård meget belejligt gik op i flammer . « 
En dyb rødme lagde sig over proprietær Bruns pande , men det var vanskeligt at udgrunde , om den stammede fra indignation eller selvbekendelse . 
» Jeg holdt dog så meget af den gamle gård , «  kom det utydeligt fra hans læber . 
» Men de holdt åbenbart mere af den sum , der kunne sætte dem i stand til at klare alle trykkende forpligtelser « 
Proprietæren svarede ikke . Dommeren kom så ofte med kommentarer , til hvilken en anklaget ikke kunne gøre indvendinger uden at frygte for at irritere ham . 
» Hvorfor , «  vedblev dommeren ,  » sagde de ikke allerede før , at brevet til Wood indeholdt en anmodning om at få kredit ? De måtte jo dog vide , at jeg straks ville forhøre mig grundigt om , hvad der stod i brevet . Tror de , jeg lader mig nøje med en løs besked , gør jeg indtrykket på dem af at være en mand , der opgiver en sag på halvvejen ? « 
» Nej , «  sagde proprietæren , og der var en 

absolut bekræftelse i tonen , der næsten lød smigrende . 
» Nå ja ! «  sagde dommeren på en måde , der ikke var langt fra at være venlig og fortrolig , og som indbød til at sige sandheden , som den var ,  » hvorfor sagde de så ikke før , hvordan det hang sammen . « 
» Ja , hr . Dommer , det brev er jo først kommet til at spille en rolle for mig i dette øjeblik . Havde jeg selv brændt min gård af , og havde jeg villet skaffe mig et alibi ved dette brev , så havde dets indhold selvfølgelig præget sig dybt i min erindring , og jeg ville have affattet det således , at det virkelig havde gjort indtryk af at være meget presserende . « 
» Nå-å ! Den slags ting arrangerer man altid dumt . Videre ! « 
» Nu er det bleven taget frem som et bevis imod mig , hvad jeg ikke havde været forberedt på . Da de før spurgte mig , havde jeg i øjeblikket ikke fuldstændig erindring om , hvad der stod i brevet , de havde spurgt mig om så meget , og de mange spørgsmål havde distraheret . Jeg havde ikke fået tænkt alle enkelthederne igennem og koncentrerede hele min opmærksomhed om den ulykkelige brand medens jeg sad alene , kom jeg i tanker om brevets detailler , og jeg var lige ved at ville sende dem meddelelse derom , men jeg var bange for , at det allerede var for sent . « 

» Det er aldrig for sent at komme på bedre tanker , men når ensomheden virkelig har en så gavnlig indflydelse på deres hukommelse , så er det vistnok bedst , at jeg beholder dem . Det er netop en af varetægtsarrestens væsentligste formål at få den anholdte til fuldt ud at beskæftige sig med det foreliggende spørgsmål . De må ikke tro , at det sker i en ond hensigt , denne isolation er tværtimod nu det eneste , der fuldt ud kan befri dem for mistanke og for at have truffet aftale med deres folk eller på anden måde fjernet indicier , der kunne tale imod dem . « 
» Jeg er altså anholdt ? «  spurgte proprietæren , og der var fuldstændig ro over hans stemme . 
» Ja , de vil blive det . « 
» Så ligger min sag i deres hånd , hr . Dommer , jeg beder dem arbejde for mig ligeså utrætteligt , som de nu har arbejdet for at få mig til at vikle mig selv ind i modsigelse , thi fra nu af kan jo kun et frelse mig fra mistanken , der hviler på mig , det , at de finder den rette skyldige . « 
Ved de sidste ord var proprietæren bleven stærkt eksalteret . 
» De trænger til ro og til at tænke nøjere over sagen og alle dens enkeltheder . Før ham op ! «  sagde dommeren til betjenten . 
» Tillader de ikke , at jeg underretter min 

hustru og min datter om , hvad der er sket ? «  spurgte proprietæren . 
» De skal nok få underretning . « 
» Men må jeg ikke gøre det på en mere skånsom måde ? « 
» Nej ! før ham op . « 
Proprietær brun forlod retssalen ledsaget af betjenten . Hans blik var fjendtligt , næsten ondt , men hans holdning var rank , og hans gang var rolig . 
Betjenten , der blussede af fedme og spiritus , førte proprietær brun op ad trappen til en af cellerne på første etage . Kaptajnen havde ofte været på rådhuset , han kendte lokaliteterne , men han syntes , at de i dag så helt anderledes ud end ellers . Hans øjne vare stive , og han gik som i en døs , medens han fulgte efter den uniformerede , for hvis latterlige sider han rent havde tabt blikket . Betjenten selv var synlig trykket af situationen , og det var med en bevægelse , der næsten havde karakteren af en undskyldning , at han åbnede døren til en af cellerne og lod proprietæren gå ind . 
Rummet var grimt og smudsigt . Der var stænger for vinduerne , væggene var hvide og kalkede , og bohavet bestod kun af en briks og en køje til at rulle sammen op mod væggen . 
Proprietæren så sig rundt i værelset og sagde : 

» Er det her , jeg skal være ? « 
Betjenten trak på skuldrene , som om han selv fandt , at det var en urimelighed . 
» Tror de ikke , at jeg kunne få lov til at skrive et brev til oberst Moe og bede ham om at sende besked hjem om , hvad der er passeret . « 
Der kom et næsten sørgmodigt udtryk over den tykke , joviale betjents ansigt , han følte sig generet over at skulle være vidne til en sådan fornedrelse af en mand , for hvem han tidligere havde haft så stor respekt , ikke mindst fordi han var gammel militær ligesom han selv . 
» Jeg kender ham jo ikke så meget , «  sagde han usikkert . 
Med ham mente han altid kommissionsdommeren , for hvem han næsten var ligeså bange som de tiltalte , hvorfor han også havde en vis solidaritetsfølelse sammen med dem . 
» Kan de spørge ham ad ? « 
» Jeg skal prøve på det , «  sagde han . 
Derefter forsvandt han efter at have drejet nøglen om i låsen , der peb med en hæs , knækkende lyd , der for proprietæren lød som dødssalmen ved hans borgerlige agtelses lig-begængelse . 
Den anholdte blev stående midt i værelset . Han havde en længsel efter at se ud på torvet , hvor livet bevægede sig frit og ubundet , 

men han havde en ubestemt frygt for , at nogen skulle se op og kende ham , skønt han godt vidste , at ingen kunne skelne de blege ansigter , der viste sig bag de snavsede , til-gitrede vinduer . 
Der kom en ensomhedens rædsel over ham , og han tænkte med gru på , at han måske i måneder , i år skulle bo i denne forladthed , hvis få øjeblikke allerede havde gjort et dybt indtryk på ham . Hans livs lønligste tanker dukkede op på overfladen og voksede til kæmpemæssige skræmmebilleder med fremstrakte truende hænder . Selvmordstanken kom over ham , men han viste den straks tilbage . Hans natur var for sund og stærk til at modtage den , og han satte sig næsten tilfreds ned på briksen i bevidsthed om at have overvundet de fremstormende følelsers første angreb . 
Imidlertid var betjenten , efter at have visiteret ham , gået ned i retssalen . Forsigtigt havde han banket på døren , og ængsteligt havde han åbnet den . 
» Hvad vil de nu ? «  spurgte kommissionsdommeren irriteret . 
» Hr . Proprietær brun spørger , om det ikke måtte være ham tilladt at sende et par ord til hr . Oberst Moe for at meddele ham , hvad der er sket , og bede ham give meddelelse til familien . « 

» Nej , «  sagde kommissionsdommeren kort . .  » Det fordanser mig , af de opfatter deres stilling , som om de er bud for de anholdte . « 
Betjenten blev stående forlegen og mumlede noget om , at han jo havde kendt proprietæren i så mange år . 
Kommissionsdomnieren skiftede pludselig tone . 
» Lad ham blot skrive ! Man ved aldrig , hvad det kan være godt for . « 
Han tog et stort ark papir på bordet og rakte det til betjenten sammen med et blyant og en konvolut . Den tykke tog det og forsvandt med det i en fart , som om han havde stjålet det . 
En halv time senere kom han igen med et lukket brev . 
» Skal jeg besørge det ? «  spurgte han usikkert . 
» Det haster jo ikke , «  sagde kommissionsdommeren .  » Kom med det . « 
Betjenten rakte ham brevet . 
Dommeren vendte og drejede det et par gange frem og tilbage . 
» Det er lukket , «  sagde han halvt for sig selv , halvt henvendt til fuldmægtigen , der stadig sad ved protokollen .  » Mon han nu har gjort det i den tanke , at jeg ikke skal læse det , eller han netop har gjort det i den hensigt , at 

jeg skal læse det og tro , at jeg her får den fulde og fortrolige sandhed ? « 
Kommissionsdommeren tog en papirkniv på bordet . Han stak den ind i det nederste venstre hjørne af konvolutten og førte den behændigt frem , så at gummien sprang foran den . Efter at han på denne måde havde løsnet den ene indfaldtstrekant , trak han den ud og tog brevet ud af siden . Derefter satte han sig til at læse det . Det lød således : 
» Kære ven ! 
En stor , uventet ulykke er overgået mig . Du vil måske allerede have erfaret den . Jeg er anholdt som mistænkt for at have brændt  » Strandskov «  af . 
Du må tage hjem til mig , så snart du modtager dette brev og på den mest skån-somme måde gøre min stakkels hustru og lille Astrid bekendt med , hvad der er sket . 
Jeg lægger fremtiden i forsynets hånd . Hvordan det end går , regner jeg på dig og dit venskab , og jeg håber , du vil gøre , hvad du kan for mig , og at du i hvert fald aldrig vil lade din tanke om mig synke så dybt , at du et øjeblik vil være i tvivl om , hvad du skal tro om mig og om den mistanke , der er rettet imod mig . 
Med de kærligste hilsener og de bedste forhåbninger om , at fremtiden hurtigt vil 

fjærne misforståelserne , er jeg din dybt nedbøjede , 
hengivne ven 
Alfred brun . « 
Kommissionsdommeren blev siddende eftertænksom i nogen tid . 
Så rakte han brevet til fuldmægtigen og lod ham læse det . 
» Ja , «  sagde han , da denne var færdig ,  » det er ikke godt at blive klog på , om det er en hykler eller en ærlig mand , der har skrevet det . « 
» Jeg tror , det er en ærlig mand , «  sagde fuldmægtigen . 
» Min kære ven , «  sagde kommissionsdommeren i en familiær tone og lo ,  » det taler til ære for deres gode hjerte , men menneske-kjender , det tror jeg nu egentlig ikke , de er . Havde det stået til dem , så havde de ladet dem løbe alle sammen , selv om de havde set dem sætte tændstikken til . Dommer egner de dem ikke til , ellers kan de vist blive udmærket i en anden stilling . « 
Betjenten stod stadig henne ved døren . Kommissionsdommeren rakte ham brevet efter at have lukket det igen , så at ingen kunne se , at det havde været åbnet . 
Så slog han protokollen i og lagde akterne til side : 

» Det var en anstrengende dag , nu skal det gøre godt at få noget at spise . « 
Derefter gik han . 
Da han havde fået tøjet på og var halvt ude af døren , vendte han sig og sagde : 
» Det gør mig ondt , at jeg må ulejlige dem , men de må komme igen klokken 12 . Jeg tror , at et natteforhør vil gøre god virkning på et par af de fyre deroppe . De er lige ved at blive hårdkogte . « 
Ottende kapitel . 
Oberst Moe blev stærkt bevæget , da han havde modtaget brevet og læst det . I ophidset sindsstemning gik han op og ned ad gulvet , og da han ikke havde mange at betro sig til , var han vant til at fortælle sin husholderske meget , som han dog ikke ønskede videre diskussion med hende om . Da husholdersken kom ind for at meddele , at theen var på bordet , kunne han derfor ikke bare sig for den korte , men talende bemærkning : 
» Proprietær brun er bleven anholdt . « 
Skønt den skikkelige kone vistnok efter nærmere eftertanke ville have den største medlidenhed med sin herres gamle våbenfælle , 

interesserede nyheden hende dog så levende , at hun strålede over hele ansigtet : 
» Der kan de se , hvad jeg sagde . « 
» Hvad sagde de , «  brusede obersten op . 
» Jeg sagde nok den dag , da vi bad proprietæren til middag  .  .  . « 
» Hold mund ! «  kommanderede obersten med stentorstemme .  » Ikke et ord af den slags i mit hus . Gå ned til vognmanden og få fat i en drosche , men straks ! « 
Husholdersken forsvandt lydløst . 
Obersten begyndte atter at gå op og ned ad gulvet . Egentlig burde han vel klæde sig om , når han skulle ud til  » Strandskov . «  åh ! i aften var der såmænd ingen , der lagde mærke til , hvorledes han så ud , dertil var hans mission desværre for sørgelig . Gid han havde kunnet være fri for den ! Han havde jo holdt så meget af Fru brun , og hun stod pludselig for ham i tankerne som den unge pige , han en gang havde håbet på at få til hustru . Og nu skulle han overbringe hende et sådant budskab ! Dog , det gjaldt jo netop om at vise hende det venskab , som han så ofte havde forsikret hende om , at forberede hende med varsomhed , underrette hende med skånsom-hed og trøste hende med sin egen sikre tro på vennens uskyldighed . Der var et øjeblik , hvor han ligesom følte en lønlig glæde ved den tanke , at han overfor denne kvinde kunne 

få lejlighed til at vise sig som den , der ikke svigtede i nøden . 
Hurtigt fik han dog bugt med dette udslag af egoisme . Han skyndte sig at få tøjet på , det gjaldt jo om hurtigst muligt at få Fru brun i tale , inden en grovere , hensynløs mund fik sladret af skole med den meddelelse , der selvfølgelig allerede var ude over hele byen . 
Utålmodig blev han stående i gadedøren . Hun var da også et rigtigt smøl den husholderske ! Kom vognen dog ikke snart ! 
Medens han nervøst nynnede og trampede i takt med foden , så han herredsfuldmægtigen gå forbi på den anden side gaden . Han vinkede ivrigt ad ham . Den unge mand kom langsomt over ikke uden en vis generthed og hilste ærbødigt . 
» Det er jo forfærdeligt ! «  udbrød obersten . 
Fuldmægtigen syntes , at det ville være affektert at spørge og lade , som om han ikke vidste , hvad der allerede var rygtedes på hotellet og i klubben , og han nøjedes med at trække på skulderen med en beklagende bevægelse og sige : 
» Ja , det er det jo . « 
» De må jo vide noget nærmere , fortæl mig det . Kom med her ind i gangen . « 
Den unge fuldmægtig kunne ikke helt bevare den embedsmæssige diskretion , der egentlig var hans pligt . Selv en mand , der sidder 

ved en kommissionsdommers protokol , kan ikke altid have syv segl for sin mund , når han som menneske står overfor et menneske , der er i stærkt oprør over det , som han selv kender i de mindste detailler . Den unge fuldmægtig meddelte da også obersten adskille-lige støttepunkter for hans opdukkende frygt for , at proprietæren ikke var helt uskyldig . 
Selv kunne han ikke lide kommissionsdommerens måde at holde forhør på , og han havde også i sit stille sind gjort sine bemærkninger over hans fremgangsmåde , men nu , da en anden angreb den i så stærke ord , begyndte han at forsvare den . 
Obersten blev stærkt nedslået ved fuldmægtigens beretning og tog kort afsked med ham . Han trængte til at være ene og samle sig . Hans opgave var nu bleven dobbelt svær , thi hans tidligere tillidsfuldhed var rokket , og han følte , at han ikke ville kunne tale med overbevisningens fulde kraft . 
Endelig kom vognen , og han satte sig op i den . Jo nærmere han ad de kendte veje kom til  » Strandskov «  , desto mere nervøs blev han , og ord og tanker faldt ham tungere og tungere at forme . 
Vognen kørte ind i gården . 
Der var over den de ventendes stemning . Denne underlige ro , som ængstelig lytter til enhver lyd , som skræmmes op , så snart den 

hører støj , og som falder tilbage i død , tavs , dvælende stilhed , så snart man har fået sikkerhed for , at det , man ventede , udeblev . 
Såsnart vognen gled ind på Alleens bløde jord og raslede på stenbroen , tændtes lys overalt , som ved en elektrisk gnist . Døre sloges knirkende op , vinduer åbnedes , træsko klaprede , og lænkehunde raslede med kæden , som følte også dyret instinktmæssigt , at der , var noget usædvanligt på færde . 
Det uventede køretøj , der styrede lige hen til den sædvanlige holdeplads , vakte nu hele gårdens opmærksomhed . Staldkarlen kom farende ud , og da han så oberstens kendte skikkelse , antog hans ansigt et spørgende udtryk , som dog intet svar fik . 
» Er damerne hjemme ? « 
» Javel , hr . Oberst . « 
Karlen måbede med huen i hånden og glemte rent at tage kasketten på igen , medens han med øjnene fulgte obersten , der langsomt gik op ad stentrappen . 
I det samme viste Astrids ansigt sig oppe i døren , der blev reven på vid gab . Så snart hun genkendte obersten , styrtede hun imod ham , og medens en bange anelse fik hendes stemme til skælve , udbrød hun : 
» Har de fader med ? « 
» Nej , mit barn ! « 
» Hvor er han , hvad har de gjort ved ham ? 

fortæl mig alt , men skynd dem , jeg er ved at dø af skræk og spænding . « 
Obersten trykkede hende varsomt , men fast gennem døren , folkene begyndte allerede at vove sig nærmere for mulig at opfatte et ord , der kunne lysne op i det mørke , der nu rugede over alle sind . 
I folkestuen summede det med rygter og utilslørede hentydninger , medens man grådig kastede sig over den fremmede kusk , hvis oplysningers magerhed hurtig berøvede ham den begyndende interesse , han havde vakt . 
Såsnart obersten havde lukket døren , åbnedes den på den modsatte side , og Fru brun viste sig i lampeskær fra dagligstuen tavs og fattet med en ejendommelig næsten forklaret ro over sig . Det var åbenbart hende , der ville bringe system og klarhed i de oplysninger , som nu skulle gives , og ikke obersten , der forfjamsket lod sig skille af med sit tøj uden at vide , hvad han skulle svare den uafbrudt spørgende Astrid . 
» Gå ind i spisestuen mit barn , medens jeg taler med obersten , «  sagde moderen i en så bestemt tone , at der ikke var tale om at gøre indvendinger . 
Astrid gik . Idet hun lukkede døren , brast hun i gråd og sank ned på en af spisestuestolene . Hun lagde hulkende armene på bordet og skjulte hovedet i dem . 

Fru brun lod obersten træde ind og bad ham med en hovedbevægelse om at tage plads . Han så sig om i det hyggelige værelse , hvor han så ofte havde været gæst hos sin ven , der nu sad i den kolde uhyggelige arrest , og hans forvirring tiltog , så at han hverken vidste , hvor han skulle ende eller begynde . 
Fru brun lod , som om hun ikke lagde mærke til hans forlegenhed . Da han nogenlunde var bleven herre over sig selv og sine fremstormende følelser , så hun skarpt og roligt på ham med sine kolde , gennemtrængende øjne og sagde , næsten som om det var en naturlig ting : 
» Brun er bleven anholdt , ikke sandt ? « 
Han hævede forbavset blikket imod hende , men slog det atter hurtigt ned . Her hjalp ingen omsvøb , og denne karakter trængte hverken til hans indledende bemærkninger eller hans trøst : 
» Ja , «  sagde han tonløst . 
Visheden , givet i dette korte ord , gjorde dog også et dybt indtryk på Fru brun . Hun tav nogle øjeblikke , rokkede uroligt frem og tilbage på stolen , men syntes så atter pludselig at have fået hele sit selvherredømme tilbage i opførsel og stemme . 
» Ved de noget nærmere ? « 
» Noget . « 

» Lad os så prøve på at tale så rent ud og fortroligt som muligt . Har de hørt fra min mand ? « 
» Ja , jeg har modtaget et brev fra ham , som han med dommerens tilladelse har sendt mig . « 
» Har de brevet hos dem ? « 
» Ja . « 
» Lad mig se det . « 
Obersten rakte brevet til Fru brun , der læste det langsomt og omhyggeligt ord for ord . 
Da hun var færdig , lod hun det synke ned i skødet og sagde eftertænksomt : 
» Tror de , dommeren har læst det brev ? « 
» Nej . « 
» Hvorfor ikke ? « 
» Fordi betjenten sagde , at hr . Brun selv havde givet ham det . « 
» Det er ikke rimeligt , at et sådant brev , der kan give en så god karakteristik af den anholdte , skulle komme ud af arresten , uden at dommeren havde læst det . « 
Fru brun vendte og drejede brevet og blev opmærksom på den krøllede sammen-klistring på siden . 
Hun nikkede hen for sig uden at sige noget . 
» Har de talt med dommeren ? « 
» Nej . « 

» De ved altså ikke , hvad der er foregået i forhøret . « 
» Jo , delvis . « 
» Hvorledes det ? « 
» Fordi jeg har talt med den unge fuldmægtig , der har ført protokollen . « 
» Ved de , hvad der har foranlediget arrestationen ? « 
» Så omtrent . « 
» Forklar mig så alt , hvad de ved , og skjul intet . Endnu er der måske redning , når vi tage sagen med ro og koldblodighed . « 
Obersten trak vejret tungt . Hvad han nu skulle meddele var just ikke egnet til at virke beroligende og borttage mistankens skær , men han forstod , at fuld fortrolighed ville være det eneste rigtige overfor denne stærke kvinde . 
» Først er der brevet . « 
» Hvilket brev ? « 
» Det , som deres mand red bort med aftenen før branden . « 
» Det var til Woods agent . « 
» Det har deres mand også ganske rigtigt forklaret , men han har glemt at tilføje , at det drejede sig om at få en maskine på kredit , og at han bestemt havde lovet at betale til en termin kort efter branden . « 
» Det kan dog ikke være nok til en arrestation . « 
» Nej , selvfølgelig , men dertil kommer , at 

proprietæren på så mange måder har været vanskeligt situeret umiddelbart før branden , at han har bedt alle om henstand til en termin , til hvilken han ikke havde forøget udsigt til at betale , og at han ganske rigtigt også har klaret enhver sit , efter at han havde fået brandassurancen udbetalt . « 
» Hvilke forpligtelser har han da påtaget sig ? « 
» For det første har han kautioneret for fire tusinde kroner . « 
» For hvem ? « 
» Ja , det ved jeg ikke . Dommeren vidste det selv på forhånd . Jeg tænker , det har været for intendant grå , det var jo galt med ham en gang . Men brun har iøvrigt aldrig talt til mig derom . « 
» For intendant grå ! «  gentog Fru brun .  » Ja , Alfred har jo desværre altid været for selvstændig til at have videre tillid og åben -hjærtighed over for nogen i forretningssager . Hvad var der mere ? « 
» Deres mand har i længere tid betalt til sine søstre . « 
» Har brun ! « 
» Ja ! « 
» Det har han aldrig fortalt mig noget om ! « 
» I den nærmeste tid før branden var han imidlertid nødt til at inddrage understøttelsen . « 
» Stakkels Thora og Lise , «  sukkede Fru 

brun .  » Jeg troede ikke , de havde siddet så småt i det . « 
» Efter branden har han igen sendt dem det samme beløb som tidligere , « 
» Er der mere ? « 
» Dommeren mente , at historien med brevet var opdigtet , da det ikke havde så megen hast med at få det besørget . Brun påstod , at han ikke var rigtig rask den aften , og at de havde tilskyndet ham til at tage en tur i frisk luft . « 
Fru brun sad længe tavs , som om hun i tankerne gennemgik alt , hvad der var sket hin skæbnesvangre aften . 
» Ja , ja , «  gentog hun ivrigt ,  » det var mig , der opfordrede ham til at tage afsted , jo , jo , det var mig , «  og hun hensank atter i grublerier . 
» Var der mere ? «  spurgte hun endelig . 
» Nej , kun at brun var bleven kendelig nervøs og var gået en lang tur , da han havde fået tilsigelsen , . men det spiller selvfølgelig ikke større rolle , da det aldrig er behageligt at skulle møde i den slags sager . Det afgørende er kautionen og brevet . « 
Fru brun blev siddende længe uden at sige noget . Endelig begyndte hun i den underlige dulgte tone , der røber dybe tanker og glemsel af situationen og omgivelserne : 
» Brun har altså fastholdt sin uskyldighed . « 
» Til det yderste . « 

» Han har ikke sagt noget , der kunne kompromittere ham ? « 
» Nej . «   . 
» Hvornår tror de , han kommer i forhør igen ? « 
» Ikke før i morgen klokken tolv , mente fuldmægtigen . « 
» Godt , «  sagde Fru brun , og hendes blågrå øjne skiftede stadig nuancer og fik et ejendommeligt hemmelighedsfuldt udtryk . 
Idet hun pludselig rev sig ud af de tanker , der beskæftigede hende , rakte hun obersten hånden og sagde med fast , rolig stemme : 
» Tak , kære ven , for hvad de i dag har gjort for mig . Det har været en tung gang for dem herud , og jeg skal altid vide at være dem taknemmelig for , hvad de har påtaget dem for at skåne mig . Hvad der end sker , må de love mig altid at bevare deres gode tanker om mig , der vel nok tør rose mig af at være deres ældste veninde . « 
Hun rakte obersten hånden . Han trykkede den uden et ord . Han følte , at havde han villet tale , var han bristet i gråd . 
» Og nu må de gå , «  sagde hun bestemt .  » Jeg trænger til at samle mine tanker . « 
Obersten skyndte sig afsted . Han var egentlig ganske glad ved at slippe bort , medens Fru brun endnu tog sagen så roligt . Han gik selv ned i gården og kaldte på karlen . 

folkene stod i klynge henne ved borgstuen og så tavse efter køretøjet , da det forsvandt . 
Fru brun var imidlertid gået ind i spisestuen , hvor Astrid opholdt sig . Den unge pige var hørt op med at græde , hun sad nu med brændende hede øjne og stirrede hen for sig . Moderen gik hen til hende . Hun strøg hende over det mørke , blanke hår , således som faderen så ofte havde gjort , og sagde med sin blødeste stemme : 
» Mit barn , en stor ulykke har ramt os , den vil måske komme til at tynge dig hår-dest , men du må vinde kraft til at bære den . « 
Astrid sukkede hen for sig . 
» Din fader er bleven sat fast . « 
Udtrykket i Astrids ansigt forandrede sig ikke ved denne meddelelse , som moderen havde ventet skulle gøre et så stærkt indtryk på hende . Den unge pige havde allerede forstået , hvad der var sket , og gjort sig fortrolig med tanken i den halve time , hun havde siddet alene . 
» Jeg har tænkt mig det , «  sagde hun næsten rolig , men pludselig strømmede de tilbageholdte tårer frem og hun hulkede heftigt , medens hun vedblev at gentage : 
» Ål det er ikke det værste ! Det er ikke det værste ! « 
» Hvad mener du mit barn ? «  spurgte Fru brun forbavset . 

Astrid rejste sig og kastede sig voldsomt ind til moderens bryst . 
» Det værste er , at jeg tror , at fader er  .  .  . « 
Moderen skød hende heftigt fra sig og sagde strengt : 
» Astrid , udtal ikke det ord , du der havde på læberne , tænk det ikke engang , glem det , glem det ! « 
Derefter kyssede Fru brun sin datter på panden og sagde : 
» Gå nu op til dig selv , det bliver en nat , hvor hver har bedst af at være ene med sine tanker , og det bliver en hård dag , der oprinder . « 
Den aften var det , at Astrid skrev til Holger Moe . Hun skrev med den første fortvivlelses håbløshed , men hun berørte ikke med et ord , hvad der var sket . Hun erklærede kun bestemt , at hun aldrig kunne blive hans , og han opfattede det , som om hun havde truffet et andet valg . Hvilket , det var ham ligegyldigt . Han ville ikke engang vide det , ikke tænke derpå , han ville bort , bort fra det hele og så rejste han  .  .  . 
Men langt ud på morgenstunden lå Fru brun den nat ganske stille uden at røre sig og stirrede hen i mørket , i hvilket fremtiden tegnede sig som urolige levende billeder for hendes blik . 

niende kapitel . 
Den næste morgen tidlig kom drengen fra urtekræmmeren inde i byen kørende ud på  » Strandskov «  med det lille kurvekøretøj . 
Fru brun havde allerede været længe oppe . Hun var kold og rolig som sædvanlig . Da hun så vognen komme , gav hun staldkarlen ordre til , at han ikke skulle spænde fra , men kun give hesten lidt havre . 
Derefter gik hun op til Astrid , der ud på morgenstunden var falden i en tung , nervøs søvn efter en gennemvåget nat . Hun kyssede hende kærligt på de røde , forvågede øjne , der fortalte om så megen angst og spænding . 
» Farvel mit barn ! « 
» Farvel moder , går du allerede ? « 
» Ja , jeg må ind til byen , bliv du blot rolig liggende , du har en lang dag for dig . « 
» Kommer du sent tilbage ? « 
» Det ved jeg endnu ikke , men jeg har den sikre fortrøstning , at du skal få din fader tilbage inden aften , han er dog din bedste støtte . « 
Der kom en pludselig ængstelse over den unge pige . Hun vidste ikke selv , hvorfra den udsprang , men hun havde en fornemmelse af at stå overfor en lang , en smertelig adskillelse . Med opblussende voldsomhed slyngede 

hun armene om moderens Hals og sagde med dyb inderlighed i stemmen : 
» Du må ikke forlade mig . Bliv her , kære moder , jeg tør ikke være alene ; hvis der tilstødes dig noget , er jeg jo så uendelig hjælpeløs og forladt . 
» Vær kun rolig , «  sagde Fru brun og strøg varsomt datteren over håret , næsten som om hun var bange for at berøre hende .  » Dig skal ingen gøre noget ondt . Sov kun trygt , inden aften skal du atter føle dig sikker og rolig i dit barndomshjem . « 
Fru brun så længe og vist på sin datter . Hendes øjne fik et sælsomt udtryk , der lagde sig blidt som fløjl over det ellers så kolde og skarpe blik . Så kyssede hun hende atter langt og dvælende og strøg hende kærligt over de bløde dunede kinder . 
» Farvel , mit barn , og på gensyn , på gensyn snarest muligt . Gud være med dig . « 
Fru brun gik med næsten majestætisk holdning ud af værelset . Astrid så forbavset efter hende , hun syntes , at moderen var større , end hun nogensinde havde set hende . 
En halv time senere kørte Fru brun ind til byen med urtekræmmerens lille dreng , der var helt flov ved at sidde ved siden af proprietærens Frue , og som næsten ikke vidste , hvorledes han skulle holde på tømmerne . Han syntes , at hun hele tiden så på , hvor 

dan han kørte . Men Fru Bruns tanker vare langt borte , og hun fik først ret besindet sig , da hun mærkede , at vognen begyndte at skumple ind over brostenene . 
Fru brun ænsede ikke de deltagende eller nysgerrige blikke , der sendtes hende , da hun steg af i købmandsgården . Hun stak drengen en drikkeskilling i hånden og gik , ligesom hendes mand den foregående dag , direkte op til rådhuset . 
Hun var ikke oplagt til filosofering , medens hun steg op ad den høje stentrappe . Den tykke , gemytlige betjent hilste velvilligt på hende , ligesom han havde hilst på proprietæren . 
Fru brun spurgte efter kommissionsdommeren . 
Han var lige kommen , men var optaget . 
Hun havde en vigtig meddelelse at gøre ham . 
» Skal vi nu have det fruentimmersludder igen , «  sagde kommissionsdommeren ærgerligt .  » Det er naturligvis ikke andet end bønner og jeremiader som sædvanligt . « 
» Fruen påstår , at hun har en vigtig meddelelse at gøre . « 
» Nå , ja lad hende så komme ind . « 
Kommissionsdommeren gik utålmodigt frem og tilbage . Han var så vant til disse visiter af jamrende og klagende medlemmer af de arresteredes familie , og skønt han havde fået 

en vis hårdhudet måde at behandle dem på , vare disse vidtløftige mennesker med de mange ord ham dog pinlige . 
Døren gik op , men det var en helt anden skikkelse end den , han havde ventet , der trådte ind . Det var ikke en forgrædt , klynkende hustru , det var en kold , fornem kvinde , der førte sig med rolig anstand . Hun gik lige hen mod skranken . 
Kommissionsdommeren så på hende , og deres øjne mødtes . Han blev forbavset ved dette blik . Han var vant til , når han stod med ryggen mod vinduet og så på dem , der trådte ind , blændede af skæret udefra , straks at danne sig sin mening om vedkommende og ofte at læse hans tanke , inden den havde fået ord . Men bag disse øjnes klare spejl var det , som om der var en tyk , uigennemtrængelig mur , der omgærdede alle sjælens løndomme . Det blev ham , der efter et langt , dvælende blik blev nødt til at tage øjnene til sig . Det var aldrig passeret ham før , og han fik en underlig fornemmelse af at have lidt et moralsk nederlag , som han psykologisk ikke kunne forklare , og at stå overfor en overmand i vilje , intelligents og fintmærkende instinkt . 
Uvilkårligt bad han hende med en håndbevægelse om at tage plads , men hun blev stående . 

» De har en meddelelse at gøre mig . « 
» Ja . « 
» Angår den deres mands arrestation ? «   » Ja . « 
» Hvorom drejer den sig ? « 
» Den drejer sig om at bevise , at han er uskyldig . « 
» Det vil måske være vanskeligt med en enkelt oplysning , når den da ikke består i at skaffe sikkerhed for , at det er en anden , der har påsat ilden . « 
» Men deri består den netop . « 
Dommeren gik et skridt tilbage og sagde :  » Hvem er det da , der har påsat ilden ? «   » Det er mig . « 
Fruen afgav denne skæbnesvangre tilståelse med den samme uforstyrrelige ro , med hvilken hun hele tiden var optrådt . 
» De ! «  udbrød dommeren forbavset . Han var endnu ikke fuldt klar over situationen . Var denne tilståelse sand , eller havde denne kvinde dannet sig en eller anden kombination , ved hvilken hun troede at opnå noget ved foreløbig at give sig ud for gærningsmanden . Dommeren prøvede atter at læse i hendes blik , men det udholdt hans og bøjede det under sin stærke glans uden at røbe den mindste afspejling af , hvad der foregik bag disse to sjælens årvågne forposter . 
Han gik eftertænksomt op og ned ad 

gulvet med lange skridt . Fru brun blev stående rolig uden at røre sig af stedet . 
Kommissionsdommeren , der var vant til lidt efter lidt selv at forvirre de tiltalte og vriste oplysningerne fra ham , var helt konsterneret ved denne uforbeholdne tilståelse uden foregående spørgsmål . Han stillede sig atter lige overfor Fru brun . Han havde jo egentlig intet at spørge hende om . Her var det kun hende , der kunne give oplysningerne , uden at han havde mindste holdepunkt . 
» Er det virkelig dem , der har gjort det ? «   » Ja . « 
» Betænk vel , hvad en sådan tilståelse betyder , sagt med deres egen mund på dette sted . « 
» Det har jeg betænkt , men jeg har også betænkt , at jeg ikke må lade en uskyldig , der tilmed er min mand , lide under mistanke et eneste minut længere end nødvendigt . Min tilståelse kommer desværre allerede for sent . « 
» Hvornår bestemte de dem til at afgive den ? « 
» I nat . « 
» Var tanken ikke allerede fremme hos dem iforgårs , da tilsigelsen til deres mand kom . De måtte dog allerede den gang vide , at de udsatte ham for mistanke . 
» Jo , den var fremme hos mig et øjeblik , men jeg havde ikke mod til at fremkomme med 

en sådan tilståelse i mit hjem . Desuden vidste jeg jo bedre end nogen anden , at min mand var uskyldig . Jeg måtte da gå ud fra , at han ville kunne vende al mistanke fra sig , og vi ville da have været reddede begge to . « 
» Det var altså først , da de hørte , at deres mand var anholdt , at tanken om at melde dem selv opstod hos dem ? « 
» Ja . « 
» Hvis han straks var bleven dimitteret , ville de altså ikke have afgivet denne tilståelse ? « 
» Nej . « 
Der gik et veltilfreds smil over kommissionsdommerens ansigt . Så havde denne anholdelse altså ikke været forgæves , selv om den havde været uberettiget . 
» Tror de , at deres mand har nogen anelse om , at det er dem , som har gjort det ? « 
» Nej , det har han absolut ikke , og jeg er bange for , at det vil gøre et stærkt indtryk på ham , når han erfarer det . « 
» Hvorledes opstod tanken hos dem ? « 
» Jeg tror oprindelig ved , at jeg hørte mumle om , at en gård andetsteds var brændt , og at man mente , at ejeren selv havde gjort det for at få assurancesummen udbetalt . « 
» Hvad- var det for en gård ? « 
» Det husker jeg ikke længere , men det 

slog mig , at det var en nem måde at komme over alle vanskeligheder på . « 
» Havde de da vanskeligheder den g-ang ? «   » Ja ! « 
» Havde deres mand betroet dem det ? « 
» Nej , han havde intet sagt til mig . Vi have i det hele ikke haft stor fortrolighed til hinanden . « 
» Hvoraf vidste de det da ? « 
» Jeg kunne mærke det på hans dårlige humør , på mange forskellige omstændigheder og på hans drømme . « 
» Har de og deres mand fælles sovekammer ? « 
» Ja , det have vi haft så længe , vi have været gifte . « 
» Hvorledes ytrede deres mands drømme sig da ? « 
» Han talte meget hyppigt i søvne og fo’r op midt om natten . Ordene vare ofte forvirrede , men der var enkelte , der stadig kom igen , og hvoraf jeg forstod , hvad der var i vejen . « 
» Hvad var det for ord ? « 
» Det var ord om en kaution , som han åbenbart havde påtaget sig . « 
Dommeren så skarpt på Fru brun , men hun slog ikke blikket ned . 
» Havde de noget begreb om , for hvem 

deres mand havde påtaget sig denne kautionsforpligtelse . « 
» Jeg fik det efterhånden , både efter hvad han sagde i søvne , og hvad jeg ledet heraf senere lidt efter lidt kom på spor efter , forstod jeg , at det måtte være for en inten-dant grå , som min mand i sin tid havde sat megen pris på , og som var i stor forlegenhed , antagelig på grund af kassemangel . « 
» Havde deres mand iøvrigt dem bekendt større forpligtelser , der trykkede ham ? « 
» Han betalte understøttelse til sin familie . « 
Dommeren så atter skarpt og næsten forbavset op , men Fru brun fortrak ikke en mine . 
» Havde deres mand fortalt dem det ? « 
» Nej . « 
» Hvoraf vidste de det da ? « 
» Jeg havde under vort ægteskab lagt mærke til , at han regelmæssig sendte penge afsted til sine søstre . På landet ser man jo lettere de breve , der hver dag gå ud af hjemmet . I den sidste tid for branden blev der imidlertid ikke sendt penge afsted , medens jeg oftere så breve fra mine svigerinder til brun . Jeg forstod , at de indeholdt beklagelser , thi min mand var altid meget nedslået , så ofte han havde modtaget dem . « 
» Så opstod tanken hos dem om at brænde gården af ? « 

» Ja . « 
» Vægrede de dem da ikke først ved den ? « 
» Jo , i lang tid kæmpede jeg imod den , men den satte sig efterhånden så fast , at jeg ikke kunne blive den kvit . Jeg syntes , at det beløb , der kunne hjælpe os , spillede så ringe en rolle for det store assuranceselskab . « 
» Var de da sikker på , at deres mand havde assureret ? « 
» Ja , jeg vidste , at han havde gjort udvej for at få penge til at betale præmien med . Den dag sagde han mest for sig selv :  » Nu har man da den angst overstået . « 
» Deres mand var borte , da ilden opkom . «   » Ja . « 
» Var det dem , der havde' sendt ham bort . « 
» Nej , men jeg animerede ham dertil . I flere dage havde tanken om at sætte ild på allerede været moden hos mig , og jeg ventede kun på en passende lejlighed . Min mand kom da ind med et brev , som han sagde , at han gerne ville have afsted endnu samme aften . Han ville lade karlen tage til byen med det . Samtidig klagede han over , at han var træt og ikke følte sig vel . Det slog mig da pludselig , at øjeblikket var gunstigt . Jeg opfordrede ham til selv at ride med brevet for at få lidt motion , og jeg bestemte mig til at sætte ild på umiddelbart efter , at han var taget afsted . « 

» Havde de da truffet særlige forholdsregler i så henseende ? « 
» Ja . « 
» Hvori bestod de ? « 
» Som hr . Kommissionsdommeren vil have set af forhorene , opstod ilden i det nordøstlige hjørne af ladelængen , hvor der var rullestue , pindehus og tørvehus . « 
Dommeren standsede Fru brun med en håndbevægelse og slog efter i det gamle brandforhør , som han havde liggende for sig . 
» Ja , det er rigtigt . Videre  ! « 
» Det var rullestuen , som jeg havde haft min opmærksomhed henvendt på . Den var meget mørk og havde kun et vindue ud til en smøge , og for dette var der endda i reglen anbragt et skodde . Når vi rullede , lod vi som oftest den ene halvdel af døren ud til gården stå åben for overhovedet at kunne se . 
Jeg havde nøglen til stuen , der egentlig var et vaskehus , og her stod en meget stor , gammeldags rulle af træ , der var fyldt med tunge kampesten . I et hjørne af stuen var et ildsted , som aldrig mere blev brugt . Loftet var lavt , og ovenover var der en slags pulterkammer , til hvilket man gik op ad en stige , og hvor der lå en mængde letfængeligt skrammel . I det tomme , murede ildsted havde vi ofte petroleum stående . Heraf benyttede jeg mig . Da det ikke vakte opmærksomhed , at 

jeg opholdt mig længere ad gangen i rullestuen , stoppede jeg hør , Hamp og fjer af en gammel dyne samt , hvad jeg ellers kunne finde oppe på loftsrummet ned mellem stenene i rullen og hældte petroleum derover , indtil alt  .var' godt gennemtrukket . Derefter låsede jeg af . 
Jeg havde endnu ikke bestemt , hvornår jeg ville bringe mit forehavende til udførelse , måske havde jeg helt opgivet det , dersom ikke min mands forsæt om at tage til byen pludselig havde givet mig den indskydelse at bringe min plan til udførelse med det samme . Kort efter at han var taget bort , gik jeg over i rullestuen . Der var ingen , der så det eller lagde vægt derpå . Jeg tændte ild i nogle totter , der stak op mellem stenene ligesom væger og skyndte mig derpå atter bort , efter at have låset døren . 
Jeg var sikker på , at man ikke udefra ville lægge mærke til skinnet , førend ilden havde taget godt fat i den store trækasse , men jeg var mest bange fdr , at flammerne måske ikke skulle kunne få næring og derfor slukkes igen . 
Jeg skyndede på min datter for at få hende til at gå til ro og klædte mig selv af , for at det skulle se ud , som om jeg var gået i seng . Jeg sad derefter længe spændt og ventede i mørket . 

da jeg mærkede , at der blev uro i gården , forholdt jeg mig ganske stille , indtil jeg mente , at tidspunktet var gunstigt valgt . Jeg allar-merede derefter min datter , der havde sit værelse ovenpå , og trak hende hurtigt med mig , så at vort toilette i det hele taget kunne få udseende af at være foregået i den største skynding , efter at meddelelsen om ildens opkomst havde overrasket os , medens vi lå i vore senge . 
Det lykkedes mig også fuldstændig at bortlede mistanken fra mig personlig , og med en blanding af rædsel og lettelse så jeg , da jeg kom ud , at ilden havde grebet så stærkt om sig , at alle spor af min forbrydelses anstiftelse for længst måtte være udslettede . « 
» Tænkte de ikke på kreaturerne ? « 
» Når ilden opstod i rullestuen , der lå temmelig afsides , var jeg næsten sikker på , at den vel ville blive opdaget sent , men at også alt levende ville blive reddet . « 
» Har de noget yderligere at tilføje ? « 
» Nej . « 
» Der vil blive afsagt arrestdekret over dem , og deres forklaring vil blive prøvet . De vil senere komme til at gentage den her i retten . « 
Fru brun hørte på kommissionsdommeren , som om hele sagen ikke angik hende . Til-ståelsen syntes at have givet hende en næsten forstenet ro . 

» Er der noget , de yderligere ønsker , «  spurgte domineren , der ikke kunne frigøre sig for en vis hensynsfuldhed overfor denne ejendommelige kvinde . 
» Jo , tak , de ville bevise mig en velvillje ved i dag at lade oberst Moe underrette min datter om , hvilken sørgelig vending sagerne have taget . Han er husets bedste ven . « 
» Det skal ske , «  sagde dommeren . 
Om aftenen kørte oberst Moe endnu mere fortvivlet og rådvild end første gang ud til  » Strandskov «  , det var en hård prøve , hans venskab måtte bestå . Han havde tænkt at ville tage Astrid med til byen , men den unge piges energi , der havde bøjet sig så let for det første indtryk , syntes at rejse sig i nervøs anspændthed under dette overmål af ulykke . Hun ville blive , og obersten kørte nedslået og forvirret af tanker tilbage i den . mørke , triste septembernat . 
Tiende kapitel . 
Den følgende dag sendte kommissionsdommeren sin opdagelsesbetjent ud til  » Strandskov «  . Han forhørte sig rundt hos folkene , der i første øjeblik alle vare forbavsede over , at Fru brun 

virkelig skulle være den , der havde brændt gården af . Jo mere de tænkte sig om , desto mere kom de imidlertid til den erkendelse , at der altid havde været noget underligt ved fruen , og at man egentlig kunne tiltro hende alt . 
Enkelte af folkene syntes også at mindes , at de få timer , for branden udbrød , havde set fruen gå over gården til rullestuen , men de havde ikke lagt videre vægt derpå . At ilden var opstået der , var der efter alle samstemmende udsagn næppe tvivl om , og det var rigtigt , at der på den tid , branden udbrød , havde stået petroleum i den gamle skorsten og ligget brændbart materiale på loftet ovenover . 
Betjenten vendte da tilbage til kommissionsdommeren med den besked , at der næppe var tvivl om , at Fru Bruns tilståelse var korrekt . 
Imidlertid havde dommeren sendt bud efter oberst Moe . Den gamle militær kom med den gode samvittigheds ranke holdning og med det gode hjertes uvilje mod den , der havde bragt så megen sorg over hans bedste vens hus . 
Kommissionsdommeren var både højst elskværdig og i sit bedste lune . Der var ikke spor af politimanden tilbage . Han bad obersten sætte sig , tog selv plads med det ene 

ben på skranken og spurgte , om hr . Moe havde hørt noget fra sin søn ? 
» Nej , «  det havde han ikke endnu . 
Efter det temmelig korte svar blev der en pause , derefter spurgte kommissionsdommeren pludselig  : 
» Nå , hvad siger de så til den redelighed ? « 
» Redelighed ! «  gentog obersten overrasket . 
» Ja , jeg mener naturligvis med hr . og Fru brun . De har jo kendt dem i så mange år , at det for mig , som undersøger i sagen , kan have sin interesse at tale med dem . « 
» Han har da ikke gjort noget . « 
» Nej , det har han vel næppe , vi må jo først gå sagen rigtig efter i sømmene og undersøge , om der ikke kan være tale om , at de have handlet i fællesskab efter en forud overlagt plan , men det tror' jeg nu for resten ikke . « 
Der gik et udtryk af uvilje over oberstens ansigt . Kommissionsdommeren lagde mærke til det og sagde med et smil . 
» De synes ikke rigtig om min virksomhed . « 
» Nej , « - svarede obersten bestemt . 
» Ja , de er ikke den eneste , men det må man jo sætte sig ud over i min stilling . « 
» Det er ikke egentlig deres stilling , det er mere måden , hvorpå de udfylder den , jeg ikke kan sympatisere med . “ 

» Jeg gør dog kun min pligt . « 
» Måske , men det forekommer mig , at de gør den som en slags sport . Der er en vis tilfredshed hos dem , hver gang de kommer på spor efter noget , og den støder mig . « 
» Ethvert menneske har i sin virksomhed en større eller mindre kreds , hvori han uden hensyn kun går efter målet , det er det , han kalder sin opgave , og den har sin særlige standsmoral . Advokaten forsvarer sin klient , om han også ved , han er skyldig . Journalisten retter sit angreb , selv om han ved , at det gør ondt , og en gammel militær som de møder under fanen og skyder deres skud , skønt de ved , at de hermed spreder ulykke og Jammer i hundrede familier , og de sympatiserer sikkert med deres søn , som gør det samme overfor folk , der aldrig have gjort ham noget og foreløbig ikke synes at ville fornærme hverken ham eller hans land . Kun ved denne konsekvents hos hver enkelt i opgavens udførelse , både hos dem , der angribe , og dem , der forsvare , dem , der anklage , og dem , der undskylde , kommer den rette ligevægt frem . « 
Dommeren så næsten triumferende på obersten , der havde mere hjerte end hoved og derfor ikke straks var i 'stand til at samle sig til en imødegåelse . Han formede derfor blot en ny Anke ud af sin følelses indskydelse : 

» Jeg mener , at når en uskyldig mistænkes , endsige straffes , så lider retsbevidstheden mere , end om ti skyldige gik fri . Jeg tror ikke , det er nødvendigt for at skaffe loven respekt , at retfærdigheden går over landet med bundgarn , der har så snevre masker , at end ikke den mindste synder kan smutte igennem , og et par retfærdige endda blive puttede i hyttefadet . « 
» Ja , ja , «  sagde dommeren , hvem den Art samtaler kun interesserede til en tid , dels fordi han var sikker på sin mission , og dels fordi han altid havde trang til at arbejde fremad ,  » men hvad er nu deres mening om hr . og Fru brun ? « 
» At han er uskyldig , er jeg sikker på . Har jeg et øjeblik mistænkt ham , gør jeg ham afbigt i mit hjerte . « 
» Ja , det er jo overmåde smukt , han interesserer mig også mindre . Men hun ? « 
» Hende har jeg kendt , fra jeg var ganske ung , ja jeg har endogså sværmet for hende . « 
» Så er de ikke noget uhildet vidne , hr . Oberst . « 
» Det kan være , men jeg tror ikke og vil aldrig tro , at det er hende , der har gjort det . « 
» Hun har jo selv tilstået det . « 
» Ja , det må jeg desværre indrømme . Men tror de ikke , hun kunne lide af pyromani . 

hendes øjne have altid forekommet mig ejendommelige , til tider næsten uhyggelige . « 
Dommeren så op på obersten og sagde : 
» Det har jeg også lagt mærke til . Jeg skal i hvert fald tage deres sidste ord under overvejelse , «  tilføjede han næsten som en undskyldning for , at han ikke kunne lægge videre vægt på de første . 
» Tak , «  sagde obersten formildet . 
» Gudbevares , men nu vil jeg ikke opholde dem længere . Undskyld , jeg gjorde dem ulejlighed . Jeg har selv meget arbejde at udføre i dag . « 
Derefter fulgte dommeren selv obersten hen til døren og tog afsked med ham . 
Fru brun blev derpå hentet ned fra arresten . Hun gentog sin tilståelse punkt for punkt . Og da der ikke fremkom noget , der kunne forplumre sagen eller foranledige en mistanke om , at hun havde handlet efter aftale med manden , blev hun hurtigt ført tilbage , og proprietær brun blev hentet ned . 
Den korte arrestation havde allerede taget betydeligt på ham . Hans væsen var stille , hans blik var sky , og der var kun lidet tilbage af den sikre holdning , med hvilken han var gået ud fra det sidste forhør . Hans stærke temperament tålte ikke ensomheden , med hvilken hans hustru syntes så fortroligt . 
Proprietæren ventede åbenbart en række 

nye spørgsmål , en række nye bebrejdelser og formentlige beviser på sin skyld , og han var tilbøjelig til at være så villig som muligt overfor dommeren . 
Denne kom ham imidlertid i møde næsten med venlighed . 
» Husker de , hvad jeg sagde til dem i det første forhør : deres isolation er det bedste middel til fuldt ud at konstatere deres uskyld . « 
» Javel , «  sagde proprietæren usikkert . Der begyndte at lysne et håb i hans øjne . 
» Deres uskyld er bevist . « 
Proprietæren sank overvældet ned på bænken . 
» Den er bevist ? « 
» Ja ! « 
» Men hvorledes ? Har de da fundet den skyldige ? « 
» Det er jo ikke sikkert , at der er nogen skyldig . « 
» Nej , vist så . Men mistanken vil altså stadig blive siddende på mig ! « 
» Nej , som jeg siger dem , de vil gå fuldstændig renset ud af denne sal . Hvorledes , vil de senere få at vide , men på det nuværende stadium kan jeg ikke forklare dem sammenhængen nærmere . « 
» Men der er ingen mistanke mod mig ? « 
» Nej . « 
Proprietær brun rejste sig . Hans blik lyste , 

og rødmen skød op i hans blege kinder . Der var en overstrømmende velvilje i hans stemme , og hans hjerte bankede , som om det skulle sprænges . 
» Tak , «  sagde han ,  » tak og undskyld , hvis jeg har været for heftig mod dem straks , da jeg troede , at de ville mig ondt . Jeg forstår jo godt nu , at de , som ikke kendte mig , i første øjeblik kunne mistænke mig , jeg havde måske også skinnet imod mig . Jeg beder dem være overbevist om , at jeg aldrig vil bære noget nag til dem . « 
Proprietær brun gik hen til skranken og rakte hånden frem : 
» Vil de modtage den , jeg har aldrig været så lykkelig som i dette øjeblik . Jeg turde jo ikke håbe , at misforståelsen så hurtig ville hæves , og deres arbejde for mig har sikkert været medvirkende . « 
Kommissionsdommeren vendte sig halvt om med ryggen mod proprietæren . 
Det lod til , at ordene havde gjort et stærkt indtryk på ham , men han rakte ikke hånden ud til gengæld , og proprietæren tog efter en kort studsen sin til sig igen . 
» De er fri , «  sagde dommeren kort . 
Proprietæren stirrede et øjeblik på ham . 
» Tak , «  sagde han derefter ligeså kort og gik ud af retssalen . Denne gang hilste den tykke betjent på ham med synlig glæde . 

proprietær brun gik ned ad gaden hen til købmanden . De bekendte , han mødte , hilste ham med dyb ærbødighed , der tydelig viste ham , at han var en mand , der fuldt ud havde tilbageerobret sin borgerlige agtelse , men der var samtidig i deres væsen noget , der forekom ham at tyde på en deltagelse , som han ikke fuldt ud forstod . 
Da han kom hen i købmandsgården , så han , at kurvevognen endnu stod i remissen . Han blev formelig glad derover . Det forekom ham at være et tegn på , at man straks havde været på det Rene med hans uskyldighed og haft en følelse af , at han mulig ville komme på fri fod igen . Ellers havde man selvfølgelig ladet den køre hjem . 
Han anede ikke , at der var en anden , der havde kørt i vognen senere end han , og på hvem den nu havde ventet forgæves i to døgn . 
Staldkarlen , der kom ud af sit Kammer , blev helt befippet , da han så proprietæren . Han havde ventet at se hans hustru . Han sagde imidlertid ingenting , men spurgte som sædvanlig , om han skulle spænde for . 
» Selvfølgelig , «  sagde proprietæren muntert uden at lægge mærke til karlens forlegenhed .  » Synes du ikke , jeg har været borte længe nok ? « 
» Jo —o ! sagde karlen , der ikke turde spørge videre . 

proprietær brun gav ham en daler i drikkepenge og sprang op i vognen , medens karlen rakte ham linerne og ærbødig rev huen af . I det øjeblik proprietær brun kørte ud af porten , kom købmanden frem i butiksdøren . Da han så ham , vinkede han med hånden , og fik til gengæld en munter hilsen med pisken . 
Hesten , der mærkede , at det gik hjemefter , satte i skarpt trav , og vognen rumlede hoppende afsted over de toppede stene , forbi rådhuset ud på den bløde landevej . 
Proprietæren gav hesten linen og lænede sig velbehageligt tilbage i vognen . Han tog et ruslædersfuteral frem , der sammen med alle andre genstande var bleven given ham tilbage ved hans løsladelse , og tændte en cigar . Det forekom ham at være en evighed siden , at han havde smagt tobak , og han nød den i fulde drag sammen med den friske luft . 
Frihed var dog det bedste , et menneske ejer , og den værdsættes først rigtig , når man blot en forholdsvis kort tid har været ude af dens besiddelse . 
Proprietær brun kørte op ad Alleen , der forte til  » Strandskov «  . Da vognen svingede ind i gården , blev der almindeligt røre , og man hørte døre gå overalt og så hoveder , der stak ud af vinduerne . Staldkarlen tog tavs mod linerne og hilste med et forskræmt sideblik . Proprietær brun tog sig ikke videre deraf . 

han sprang ud og skyndte sig op ad stentrappen . Da han havde taget et par trin , åbnedes døren , og Astrid viste sig . Hun var bleg og så meget anstrengt ud . Hendes øjne dvælede spørgende og søgende på ham . 
Han greb hendes hoved mellem sine hænder og kyssede hende på panden : 
» Mit kære , velsignede barn , det må have været en hård prøvelsens tid for dig , men nu er alt atter godt , bedre end det måske nogensinde har været . Den stygge mistanke , der har ligget og luret på os , er nu helt fjernet , og den vil aldrig mere kunne rejse hovedet . « 
Astrid brød ud i en voldsom gråd ved faderens ord og skyndte sig ind . 
» Nå , nå , mit barn , græd kun ud . Det vil lette dit sind . Jeg forstår , at dine følelser overvælde dig , og at du må give dem luft . « 
Astrid blev stående med hænderne for . Ansigtet . 
» Hvor er din moder , «  sagde proprietæren , medens han tog tøjet af og hængte det på knagen . 
Astrid svarede ikke . 
Proprietæren så op . En frygtelig anelse greb ham og isnede hele hans legeme . 
» Hvor er din moder ? «  gentog han og greb datterens hånd . 
Der kom stadig intet svar . 
» Er hun syg , er der sket noget , men så 

svar mig dog i himlens navn . Hun er da ikke død ? « 
Astrid kastede sig ind til faderens bryst , medens hun hulkede , som om hendes hjerte skulle sprænges . 
Den unge piges altopgivende sindsbevægelse fik proprietæren til at føle sig som mand , og han sagde med ro i stemmen : 
» Sig mig Astrid , hvad der er i vejen . « 
Datteren så op med de røde , forgrædte øjne , og medens hun med magt holdt tårerne tilbage , sagde hun brusten : 
» Det er hende , der har gjort det . « 
Knæene vaklede under proprietæren , men han sagde ikke et ord . Hans øjne stirrede stift hen for sig , og han sank slap ned på en havestol , der stod i gangen . Han blev siddende målløs uden at turde spørge , overvældet af de få ords frygtelige budskab , medens Astrid med hænderne for øjnene lå på knæ og hulkede i hans skød . 
Ellevte kapitel . 
Allerede i de sidste dage af september måned faldt Fru Bruns dom . Den lod på to Års forbedringshusarbejde samt udredning af 

erstatning til  » Nye danske brandforsikrings selskab «  . 
Fruen erklærede sig tilfreds med dommen , og få dage senere slog det store fængsels porte i bagved hende . 
Proprietær brun , der straks var bleven ramt så voldsomt af det uventede slag , rettede sig lidt efter lidt . Hans hår var bleven stærkt gråsprængt , hans ansigt var bleven mere furet , men det syntes næsten , som om han med forsæt havde vænnet sig til at gå endnu rankere end for og vise folk , at han endnu havde ret og evne til at bære sit hoved højt . 
Løvrigt gjorde han alt mekanisk . Han talte kun lidt , lo aldrig og hørte stille men halvt åndsfraværende på sin ven oberst Moe , der næsten var bleven en daglig gæst i ulykkens dage , efter at han selv var falden for aldersgrænsen . 
Det magelige liv , obersten nu førte , havde gjort ham overstrømmende velvillig og meget talende . Han interesserede sig tilsyneladende for alt og var stærkt optaget af mange slags småbeskæftigelser . Han malede husgerådet , smurte låse og rensede til husholderskens skræk kakkelovnen med krudt , hver gang den røg . I ubevidst følelse af den agtelse , han overalt nød , slog han mere og mere af på sine militaire pretentioner , medens brun tiltog i stivhed og militærisk anstand . 

de to gamle soldater og våbenfæller dannede efterhånden en ejendommelig modsætning til hinanden , og eftersom deres ydre forandredes , nærmede deres indre sig mere og mere til hinanden . 
Når obersten var alene , kunne han dog' lidt falde sammen . Han tænkte også ofte på sønnen , nu var der gået over to måneder , uden at han havde hørt et ord fra ham , og uden at han kendte hans adresse . Når folk deltagende spurgte til hans søn , sagde han altid i en tilsyneladende sorgløs tone : 
» Drengen klarer sig nok , jeg har for resten ikke hørt noget fra ham , «  men i virkeligheden pinte uvisheden ham ofte , thi der var jo farer nok , der truede . 
Også Astrid led under denne mangel på efterretning . Hun havde en tydelig fornemmelse af , at det var hendes brev , der havde været skyld i , at den unge løjtnant så pludselig havde kastet sig ud i æventyret , men når hun så betænkte , hvad der efter den tid var sket , i . hvor frygtelig grad hendes bange anelse var gået i opfyldelse , så følte hun , at hun havde handlet rigtigt ved straks at stille ham frit i hans valg . 
Den gamle oberst fulgte hende ofte med øjnene . Han så den kamp , der foregik i hende , han beundrede hendes tavse resignation , han følte , at hendes hjerte mere og mere 

måtte drages mod ungdomsvennen , medens ny omgang for hende stadig blev vanskeligere , og han lovede sig selv , at han trods alt , hvad der var sket , ville nærme disse børn til hinanden . 
Om Fru brun taltes der efter stiltiende overenskomst aldrig , men alles tanker vare hos hende , og alle havde hundrede gange om dagen hendes navn på læben uden at vove at udtale det . 
De første dage i november måned rejste proprietær brun til København . Han tog en drosche og kørte fra banegården direkte til brandforsikring-selskabets kontor . 
Efter at være kommen ind til direktøren præsenterede han sig for ham , medens den forekommende mand , der betragtede ham opmærksomt , høfligt bad ham tage plads . 
» Som det antageligt er hr . Direktøren bekendt , er der overgået mig og min familie en stor skam og sorg . Min hustru er bleven dømt for brandstiftelse , det er tillige bleven hende pålagt at udrede erstatning til deres selskab . « 
» Ja , det ved jeg selvfølgelig , «  svarede direktøren og bød proprietæren en cigar , som denne afslog ,  » men deres hustru ejer jo intet . Vi have liggende en hel række af den Art erstatningsdomme , som vi aldrig lade eksekvere , med mindre der skulle indtræde ganske særlige 

omstændigheder som uventet arv eller gevinst i lotteriet . « 
» Men min hustrus gæld opfattes vel også som min ? « 
» Nej , juridisk have vi intet krav på dem . Som de vil se af deres assurancepolice , som de selvfølgelig har studeret , står der i § 11 om fortabelse af krav : 
» Dersom et medlem forsøger at skuffe ved usande eller forvanskede angivelser eller hemmeligholdelse eller på anden måde at forurette foreningen og selskabet , da har han tabt alt krav på erstatning . 
Ellers ville kun sådanne tilfælde , hvor medlemmet selv forsætlig eller ved særdeles grov skødesløshed afstedkommer skader eller sammes forøgelse , blive betragtede som overtrædelse , der medfører fortabelse af erstatningskrav . « 
Som de ser , have vi altså intet juridisk krav på dem og kan følgelig ikke gøre det gældende , havde vi det , så ville det være min pligt mod det selskab , hvis interesser jeg varetager , at få beløbet ind hos dem , nu er det absolut min pligt at lade være . « 
» Men når jeg nu alligevel ønsker at betale . « 
» Så kan jeg dog ikke tage derimod , så-fremt de betaler i deres eget navn , da de ikke skylder os noget . « 

» Men når jeg nu betaler på min hustrus vegne ? « 
» Så er det selvfølgelig min pligt at give dem kvittering udstedt i hendes navn for modtaget betaling . « 
» Jeg ønsker at betale , fordi min hustrus ære også er min , og for at hun kan stå uden nogen forpligtelse , når jeg dør , eller med de forpligtelser , som jeg har pålagt hende , efter min død , men jeg er ikke i stand , som de kan forstå , til at udrede et så betydeligt beløb på en gang . Jeg ville derfor anmode dem om at måtte træffe et arrangement om afbetaling i bestemte terminer . « 
» Det skal være mig en fornøjelse at forelægge mine kolleger i bestyrelsen deres forslag . Der er ikke tvivl , om at de ville modtage det i deres affattelse , og jeg tror også at turde love dem , at der vil blive givet dem generalkvittering mod udredelse af et beløb , der endogså er betydelig mindre end det idømte . « 
» Det ønsker jeg ikke . « 
» Ja , ja , det ligger nu engang i hele vor forretnings interesse at opføre os kulante . « 
» Det ligger i min æres interesse så vidt muligt at svare enhver sit . « 
Direktøren fulgte med udsøgt elskværdighed proprietæren til dørs . Kaptajnen var 

endnu rankere og bar hovedet højere end ellers , da han gik ned ad trapperne . 
Da han kom tilbage til  » Strandskov «  , var oberst Moe derovre på besøg . Den gamle militær var i det mest strålende humør . Han havde endelig fået budskab fra sin søn Holger . Brevet havde været viden omkring og var forsynet med en mængde påskrifter og overstregninger . Det var afsendt i midten af oktober og bragte således ikke de friskeste nyheder . 
Det bar også tydeligt spor af at være skreven af en mand , der sad midt i begivenhederne uden overblik over dem , og som mest interesserede sig for , hvad der foregik i hans umiddelbare nærhed . 
Han fortalte kort og fyndigt , således som man skriver , når man aldrig ved , i hvilke hænder ens brev vil falde , og om det overhovedet vil komme til sit bestemmelsessted . Af hele tonen var det da også tydeligt , at den unge frivillige allerede havde afsendt flere breve , som ikke vare nåde til obersten . I dem måtte det være berettet , at Holger Moe , der var gået ind i fremmedlegionen som menig , havde udmærket sig ved Orleans og var bleven udnævnt til sekondløjtnant . Nå , hovedsagen var , at drengen var rask og i behold , og skønt der i tiden efter afsendelsen kunne være tilstødt ham mange ulykker under så farefulde 

omgivelser , havde brevet dog fuldstændig beroliget den gamle militær . 
Det havde også glædet ham at se , med hvilken rørende bevægelse Astrid havde modtaget meddelelsen , om at der var så gunstige efterretninger fra den bortdragne ; det var tydeligt , at hendes tanker i højere grad vendte sig mod ungdomsvennen , alt som hendes omgangskreds indsnevredes mere og mere på grund af de ulykkelige ydre forhold . 
Proprietæren , der selv følte sig lettere i sindet end euers , efter at han havde fået ordnet sin trykkende æresgæld , blev efterhånden smittet af oberstens gode lune , og for første gang i lange tider sad de ud på aftenen atter sammen ved en toddy ligesom i gamle dage . 
Det gik dog kun langsomt med samtalen-obersten forsøgte at få den ind på øjeblikkets store ttema , den fransk tyske krig , der dog måtte interessere dembegge som gamle militære . 
Nogen tid gik det også godt med debatten om det utrolige i metz’s overgivelse og chancerne for , at Paris kunne holde sig . 
Det varede imidlertid ikke længe , inden proprietæren atter blev tankefuld . Han lænede sig tilbage i stolen og pustede store røgskyer fra sig , men toddyen stod næsten urørt i glasset . 
Obersten følte sig trykket af situationen , . 

da proprietæren , som længe havde kæmpet med ordene , endelig sagde : 
» På søndag må hun modtage besøg . « 
Obersten nøjedes med at nikke , han vidste jo kun alt for vel , hvem denne hun var , der ikke i lange tider var nævnet . 
Der blev igen en pause . Så begyndte proprietæren atter : 
» Jeg kan ikke bekvemme mig til at tage derud . Det ville angribe mig alt for voldsomt , og jeg ved heller ikke , hvad jeg skulle sige til hende . Den opførsel , hun har udvist , er mig den dag i dag en gåde . Mit besøg vil kun oprive os begge til ingen nytte . « 
» Og Astrid ! «  vovede obersten at indskyde . 
» Nej , nej , vist ikke , det stakkels barn har allerede været udsat for tilstrækkelige sindsbevægelser , hun skal have ro , i hvert fald foreløbig . Tiden er jo desværre lang , forfærdelig lang . « 
Obersten nikkede bekræftende hen for sig , og begge sad nogle øjeblikke tavse . 
» Men , «  vedblev proprietæren ,  » jeg ville dog gerne have et bud fra hende , et ord om , hvorledes det går hende , og om hun tror , at hun i tiden atter vil kunne vende tilbage og begynde livet som et nyt og bedre menneske ; der kommer ofte en sådan uro på mig , en frygt for , at jeg ikke vil leve længe . « 

» Nå , nå , «  begyndte obersten , der ikke i en hast kunne finde trøstende ord . 
» Nej , kære ven , prøv blot ikke på at berolige mig . Jeg trænger ikke dertil . Jeg ser fremtiden i møde med fasthed , selv om den skulle bringe mig døden . Men jeg har anelser , og jeg tror på dem , derfor gå de måske netop i opfyldelse . Energien til at ville leve spiller en stor rolle for individet . 
Da ulykken ramte mig , var den lige ved at slå mig ihjel med et slag . Den fik ikke bugt med min stærke natur , men den knækkede mig halvt og gav mig så en respit . Men det er kun inerti . Ligesom vi i Felten have set kammerater , der have kæmpet uden at mærke , at de vare sårede , og som døde , da slagets spænding var borte , stille med et suk og et smil , således er det også i dette tilfælde . 
Jeg har fået renset mig selv for mistanke , jeg har ordnet den æresgæld , der hvilede på mit navn . Der står nu blot tilbage for mig at få at vide , hvorledes den kvinde har det , som jeg har elsket så højt , men som jeg aldrig har forstået . Når dette mit sidste ønske er blevet opfyldt , vil jeg falde sammen , og det liv , som villien holder’ oppe i mig , vil være slukt , thi tiden for hendes løsladelse ligger for langt ud i det uvisse til , at tanken derpå kan holde livsånderne oppe . « 
Obersten prøvede atter på at gøre ind 

vendinger , men der var i proprietærens ord en sådan overbevisning , en sådan næsten profetisk kraft , at den overvældede ham . 
Efter et øjebliks forløb sagde han : 
» Vil du da have , at jeg skal tage derud ? «  proprietæren rejste sig op og greb begge hans hænder . 
» Tak , «  sagde han rørt ,  » det var netop det , jeg ville bede dig om , men jeg vovede ikke at sige det . Under hele vor ulykke har du bestandig måttet påtage dig de tungeste og besværligste hverv . « 
» Du ved , at jeg gerne har gjort det af venskab for dig , «  sagde obersten og trykkede proprietærens hånd , og jeg er også i fremtiden rede , når du forlanger det . « 
» Tak . « 
Der blev en lang pinlig pause , så brød obersten op . 
Det var mange forskellige tanker , der strømmede ind over ham på vejen hjem , men de endte med at koncentrere sig om det , der dog lå ham selv nærmest , hans søn . Han var så glad ved at vide ham i sikkerhed , at han foreløbig glemte den sorg , der hvilede over vennens hus , og de triste tanker , som hans ord havde fremkaldt . 
Men samtidig imødeså han fremtiden med stor bekymring . Hvad ville der ske , når Holger kom hjem ? Han havde ikke taget 

'sønnens brev med over på  » Strandskov , «  fordi han ikke havde villet risikere , at de skulle bede ham om at måtte få lov til at se det . 
Der stod nemlig følgende sætning henimod slutningen : 
» Hils nu alle gamle venner- og bekendte , særlig familien brun , jeg håber , den har det godt , og at alt står ved det gamle ! « 
» Ved det gamle ! Ja gud bedre det ! « 
Holger vidste altså slet ikke noget om , hvad der var sket på  » Strandskov «  , og hvor skulle han også vide det fra . Obersten tænkte længe over sagen , og han kom til det resultat , at han heller ikke foreløbig ville meddele ham , hvad der var passeret , men skrive til ham , som om intet havde forandret sig , medens han var rejst bort . Man vidste jo dog aldrig , hvad der kunne ske , inden han kom tilbage igen , og når en i et fremmed land med spænding venter brev fra hjemmet , så må man helst så vidt muligt fortælle ham noget glædeligt , når man endelig skal fortælle ham noget . 
Men når han så kom hjem ! Ville de militære æresbegreber ikke i hans alder stille sig hindrende i vejen for en forbindelse med en straffet persons barn  ? Obersten kunne ikke give sig selv svar på dette spørgsmål . Han måtte i sit stille sind indrømme , at han kendte meget lidt til sin søns karakter , og hvorledes den nu havde udviklet sig , vidste han jo slet ikke . 

han nåde hjem i dårligt humør , medens han tænkte på det ny , pinlige hverv , der var betroet ham . 
Tolvte kapitel . 
En klar , smuk frostdag kørte oberst Moe fra den nærmeste station ud til den store fængselsbygning . Sneen lå hvid hen over markerne , og rimen havde pudret træernes nøgne toppe . Luften var høj og let , så at enhver lyd gav skingrende résonnants i de rødfrosne øren , og ånden faldt som et tykt islag i skæget omkring munden . Fra hestene stod damp , og fra mule og næseboer pustede de hede skyer ud i den kolde luft , medens de i skarpt trav satte afsted over den bløde vej , veltilpasse , vælige og opmuntrede af de klingende klokkers musik , der spillede på ryggen af dem . 
Slæden var en rummelig arbejdsvogn , der var sat på Kelker . Der var halm i bunden , men det bagerste agesæde var ret mageligt , og obersten , der var godt indsvøbt i sin gamle militærkappe , som distinktionerne vare sprættede af , ville have befundet sig fortrinlig på denne raske , friske fart , dersom hans ltdflugt havde haft et andet mål . 

nu lagde han kun mærke til al den friskhed med tanken på den indesluttede fange , og han blev mere og mere nedslået , efterhånden som han nærmede sig den store , solide bygning , der iøvrigt ikke havde noget skummelt ved sig . Dens arkitekt havde ikke anset det for nødvendigt , at dens ydre skulle tale afskrækkelsens sprog alt for højt på afstand . 
Obersten lod vognen holde udenfor og steg af . Med en vis beklemthed ringede han på porten og hørte trin og nøglerasien indenfor under de høje hvælvinger , der stemte den mindste lyd op til støj . 
Portneren lukkede op . Det var en gammel underofficer , der straks med soldatens blik på den forhenværende uniformsfrakke så , at han stod overfor en overordnet . Han rettede sig og spurgte : 
» Vil de tale med nogen ? « 
Obersten ville lige til at svare , da han studsede ved at se en mand komme imod sig , hvis ansigt straks var ham bekendt . Et øjeblik efter stod de sammen i fortrolig samtale , medens portneren , der ærbødigt havde ventet , atter aflåsede den tunge dør . 
» Er det dem , pastor , «  sagde obersten .  » Er de her . Jeg troede , de var på mors . « 
» Det ligger år tilbage , min gode oberst . Tiden går . « 

» Javist så , «  sagde obersten , der intet kunne indvende mod denne sandhed . 
» Ja det er snart længe siden , vi have set-hinanden . Vi havde nok ikke tænkt , at vi skulle træffes i tugthuset . « 
Obersten følte sig ilde berørt af præstens bemærkning . For ham var alt her alvor , han forstod ikke den spøg , som selv den tungeste beskæftigelse undertiden tillader sig med egen gerning . 
Præsten syntes ikke at lægge mærke dertil : 
» Nå , får de dem af og til en l’hombre som i gamle dage , «  spurgte han .  » Kan de huske overlæreren , som jeg traf hos dem , han var slem til at lure . « 
» Ja , han er død , «  sagde obersten , der ikke begreb , at man kunne tale om kort på dette sted , hvor han med den nyankomnes alvor tog forargelse af ethvert let ord , som om selv talen her skulle gå med lænker . 
» Å herre gud , er han det . «  sagde præsten , der var en midaldrende mand med et godlidende udtryk og et par smukke , blå øjne , der mere 'robede hjerte end forstand .  » Skal de besøge nogen her ? « 
» Jeg skulle tale med en af fangerne . « 
» Nå sådan . «  sagde præsten og skiftede pludselig tonefald . Han troede , at obersten var kommen som en almindelig besøgende til en af funktionærerne .  » Hvem er det ? « 

» Ja , de må jo kende hende fra tidligere tid . Det er proprietær Bruns hustru . « 
» Hende ! «  sagde præsten ,  » javist så . At det ikke faldt mig ind . De var jo en god ven af proprietæren på  » Strandskov «  . Ja , det var en sørgelig historie . « 
Præsten trak obersten med ud i den store grusede gård og spaserede frem og tilbage med ham under armen . Han standsede af og til , når der var noget , der interesserede ham . 
» Hvorledes har Fru brun det , »  spurgte obersten . 
» Jo—o , jeg tror egentlig , hun finder sig ret tålelig i det . Hun er bleven sat til meget lempeligt arbejde med filering . Hun har allerede tiltrukket sig opsynets opmærksomhed , skønt hun ikke har været her så længe . De kalde hende  » den stille fange «  . Hendes opførsel er mønsterværdig , og hun fører sig med en anstand , der uvilkårlig imponerer vogterne , som altid have en vis respekt for intelligents . « 
» Har de talt med hende ? « 
» Nej , ikke ud over det rent embedsmæssige , men jeg har lagt mærke til hende , og det allerede den første dag , hun var i kirken . Kan det interessere dem , skal jeg senere vise dem den , fangerne sidde således , at de ikke kunne se hinanden , medens de alle kunne se mig og jeg dem . De fleste af dem synke under prædiken sammen i bøn eller er ligegyldige , fordi 

de blot tage kirkegangen som en Art adspredelse i ensomheden . Der er få , der høre på guds ord med befrielse og fortrøstning som i en almindelig kirke . Fru brun er en undtagelse . Straks , da hun kom , mærkede jeg hendes øjne hvile på mig , fordi et frimodigt blik her er så sjældent . Det er som regel enten brustent eller hyklerisk . Hendes var søgende , som den troendes , roligt , som dens , der har fred med sin sjæl , men der var ingen forloren anger , ingen kryben for tilgivelse i hendes udtryk . Jeg har fået interesse for hende , men jeg har ikke haft nogen lejlighed til at komme til at tale med hende . Jeg synes iøvrigt ikke , at hun har været her så længe ? « 
» Seks uger . « 
» Og så vil de besøge hende ? « 
» Ja , det er hendes mand , der har opfordret mig dertil . Han sagde , det var tiden . « 
» Det må bero på en misforståelse . Fangerne må først modtage besøg efter tre måneders forløb , når de er rykkede op i anden klasse . Men da de nu er kommen herud , og da Fru Bruns opførsel vistnok i alle henseender har været mønsterværdig , antager jeg ikke , at der kan være noget til hinder for , at de veksler et par ord med hende . Har de nogen bestemt besked til hende ? « 
» Nej , men jeg tror , at det vil virke i høj 

grad nedslående på hendes mand , dersom jeg kommer tilbage , uden at have set hende . « 
» Det er selvfølgelig også et moment , jeg skal gerne tale med inspektøren , vil de ikke gå over hos mig så længe og få lidt frokost . Det er jo en hel tur herud . « 
» Mange tak , «  sagde obersten . 
Den store port blev atter lukket op , og præsten og obersten skråede over vejen mod en mindre bygning , der lå nogle skridt fra det egentlige fængsel . 
Obersten blev ført ind i en lille hyggelig lejlighed , hvor det hjemlige enten sprang dobbelt i øjnene på grund af de følelser , stedet fødte , eller også var vokset frem hos beboerne som en trang på grund af modsætningens inspiration . 
Præsten gav nogle ordrer ud i køkkenet , og kort efter kom hans hustru ind . Det var en lille væver dame , der fuldstændig syntes at gå op i sin husmodergerning og at have en udpræget respekt for sin mand . Der blev hurtigt dækket bord med æg , steg , skinke og ost , men obersten havde ingen rigtig appetit , skønt alt så frisk og indbydende ud . 
Såsnart de havde spist , tog præsten sin hat for at gå over til inspektøren . Ligesom han var borte , gik døren fra gangen op , og en halvvoksen pige med røde kinder og struttende sund teint kom ind i stuen . Da hun så en 

fremmed , blussede hendes ansigt af flovhed , og hun ville til at trække sig tilbage igen . 
» Kom kun indenfor , Anna , «  sagde fruen , og hun tilføjede vendt mod obersten .  » Det er vor ældste datter . « 
Den unge pige havde en kurv med blomster , som hun stillede fra sig på et bord . Hun gik med ranglede , kejtede bevægelser hen til obersten og rakte ham hånden . 
Tjenestepigen kom ind og kaldte på fruen , der med et par ord bad om undskyldning , hvorefter obersten var alene med husets datter . Hun sad på kanten af en stol og vidste ikke , hvad hun skulle sige , medens den gamle militær på sin side stirrede tankefuldt hen for sig og var lige ved at ønske , at inspektøren ikke ville give den fornødne tilladelse . 
I sin forlegenhed fik den unge pige den naturlige tanke at gøre sig beskæftiget . Hun gik hen til bordet og begyndte at binde en buket , der var bleg og uden Duft , bestående af efterårets sidste falmede , hendøende blomster , i hvilke der endnu var holdt lidt kunstigt liv . Men mod den lysende vintersne udenfor gjorde de alligevel et frisk indtryk med minder om sommer og varme . 
Obersten fulgte den unge pige med øjnene , medens hun fingernemt viklede stilkene sammen med en tråd . 

» Det er sjældent at have blomster på denne årstid , «  sagde obersten , mere for at sige noget . 
» Fader vil altid have blomster hele året rundt . Han siger , at vi skal sørge for alt , hvad dei’ kan lyse op . Her kan være trist nok endda . « 
» Det er et fornuftigt ord af deres fader . « 
» Ja—a , «  sagde den unge pige , der lige var bleven færdig med buketten . Med den lyst til at give bort , der ikke er ualmindelig hos dem , der omgås meget med forkuede folk , rakte hun pludselig blomsterne mod obersten og sagde : 
» Vil de have dem ? « 
Obersten rejste sig og tog buketten , uden at han i øjeblikket rigtig vidste , hvad han skulle stille op med den . 
I det samme lukkede præsten døren halvt op og sagde : 
» Kom så , hr . Oberst . De kan komme til at tale med hende straks . « 
Obersten tog sin hat og skyndte sig hen mod døren . Han var lige ved at lægge blomsterne fra sig , men greben af en pludselig indskydelse beholdt han dem i hånden og holdt buketten halvt skjult bag på ryggen . 
De gik over fængselsgården , gennem en lang , skummel gang med højtsiddende vinduer og kom ind i et temmelig rummeligt værelse 

med et par stole og et stort christusbillede på væggen . Præsten lod obersten træde ind og gik derpå tilbage . 
Lidt efter blev døren slået op , og ledsaget af en af opsynets assistenter trådte Fru brun ind . 
Hun var iført en grov , grå dragt med hvidt forklæde og en lille hue . Hendes ansigt var blegt , men endnu finere i sit udtryk end nogensinde tidligere , og øjnene lyste med den klare glans , der følger med tarvelig , regelmæssig ernæring . 
Oberst Moe vendte uvilkårlig hovedet bort . Han mærkede , at han fik tårer i øjnene . 
Fru Bruns stemme var klar og rolig , og der var en vis anstand over hele hendes person til trods for fangedragten . Hun gjorde snarere indtryk af en sygeplejerske end af en frihedsberøvet forbryderske . 
» Tak , fordi de kom . Der er vel ikke sket nogen ulykke hjemme ? « 
» Nej . Deres mand havde misforstået beskeden . Han troede , at de måtte tage mod besøg i denne uge . Det er kun ved præstens og inspektørens velvilje , at jeg har fået lov at tale med dem . « 
» Det ved jeg . Havde han ikke tænkt på selv at komme herud ? « 
» Jo—o , jeg tror det , men han var bange 

for , at det var for oprivende for begge parter . Derimod lå det ham meget på hjerte at få at vide , hvorledes de fandt dem i opholdet her . « 
» Det var rigtigt af brun ikke at komme . Sig også til ham , at jeg ikke i den første tid ønsker , at han giver Astrid lov til at besøge mig . Det vil være et for stærkt indtryk for hendes ungdom . Hils dem iøvrigt begge to og sig dem , at jeg befinder mig vel her i fred med mig selv og med gud , og at jeg tålmodigt imødeser udfrielsens dag . Til dem personlig , kære oberst , en hjertelig tak , fordi de har besøgt mig og til det sidste viste dem-som en trofast ven i ulykkens dage . Og så farvel ! « 
Obersten strøg sig hårdt med hånden over’ øjnene . Hans blik mødte Fru Bruns , der søgte blomsterne , derefter så de omtrent samtidig hen på assistenten , der gav et lille nik : obersten rakte derefter tavs med et buk buketten til Fru brun , der modtog den med en let bøjning . Der var i dette billede af galanteri en næsten tragisk virkning . 
Assistenten sagde ingenting . Han fulgte Fru brun ud og overgav hende til den ventende opsynsmand med et stumt nik , som denne besvarede . Derefter tog fangen med den ene hånd forklædet op for ansigtet , som det var bestemt i fængselsreglementet , og gik roligt 

foran , medens hun med den anden hånd trykkede den lille blege buket mod sit bryst . Hendes gang var sikker som en nonnes , når hun går til sin celle . Meddelelsen fra hjemmet havde oplivet hende , og de tarvelige blomster havde næsten gjort hende lykkelig . Hun glædede sig til at skulle have lov at beholde dem hos sig . 
Såsnart døren havde lukket sig efter hende , satte hun sig til at arbejde med fileringen , medens hun nynnede en underlig gammel , enstonig sang . Hendes øjne hvilede uafbrudt på blomsterne , der trods den svage Duft , som en anden næppe ville have mærket , forekom hende at fylde hele cellen med vellugt . 
Hun kom uvilkårlig til at tænke på den første buket , som oberst Moe som ung løjtnant havde overrakt hende , da han endnu gjorde kur til hende . Og fra ham gled tanken til manden og til datteren , fortidens begivenheder tegnede sig for hende i store brogede billeder , der i dag fik mærkværdigt liv , efter at hun havde haft forbindelse med yderverdenen , og hun vedblev at nynne , medens rytmen steg og sank , og fingrene uafbrudt arbejdede hurtigere og hurtigere . 

trettende kapitel . 
Dagen efter besøget i det store fængsel gik oberst Moe ud på  » Strandskov «  . Proprietær brun tog imod ham med et spørgende blik , men sagde ikke noget . Obersten , der som alle godmodige mennesker kunne få et forbigående anfald af stædighed , satte sig for , at proprietæren skulle spørge ham og først nævne det navn , om hvilket der var alt for stor stilhed . 
Proprietæren forsøgte at komme uden om med forskellige spørgsmål , men endelig sagde han : 
» Talte du med hende ? « 
» Med din hustru ? Ja . « 
Der var en tydelig spænding i Bruns ansigt , og han vedblev anstrengt : 
» Hvorledes gik det hende ? « 
» Hun imponerede mig ved sin ophøjede ro . Da jeg først havde set hende , faldt det mig ikke et øjeblik ind , at hun var fange . Hun optrådte med samme overlegenhed og anstand som herhjemme på  » Strandskov «  , ja næsten med større . Der var en resignation over hende , der grænsede til majestæt , som følte hun sig som martyr . « 
Brun nikkede hen for sig . 
» Sådan havde jeg også tænkt mig hende . 

hun har altid haft det væsen i afgørende øjeblikke , hvor tilsyneladende føjelig og beskeden hun end var i det daglige . Hun har altid været for meget aristokrat og for godt begavet til at harmonere med min tungere natur . Gud ved , om hun i sin taushed og underkastelse ikke i virkeligheden så ned på mig og ofte manøvrerede med mig , uden at jeg mærkede det , for at få mig til at gøre , hvad hun anså for det rigtige . Jeg har først fået den ide i den senere tid , hvor der i det hele taget strømmer så mange slags tanker ind på mig . « 
» Du skal ikke spekulere for meget , dit temperament ligger ikke for grublen , «  sagde obersten . 
» Det ville min hustru vist også sige , «  faldt proprietæren ind med et smil , der næsten var bittert .  » I har vist egentlig alle anset mig for temmelig indskrænket . « 
» Nå , nå , «  sagde obersten , der altid blev helt ulykkelig , når vennen begyndte med den slags bemærkninger . 
» Jo , i har ment , at jeg var en mand , som man helst måtte handle for , ellers kunne han let gøre dumheder . Jeg havde tænkt mig muligheden af , at min hustru skulle synke sammen under vægten af sin brøde og sin straf , at hun , hvis hun kom tilbage til mig , ville være den angrende og sønderknuste , og 

jeg indrømmer det , jeg ville have følt en formelig lykke ved at tage imod hende sådan , ved at føle mig som hendes støtte i fremtiden . Måske var det en egoistisk følelse . Men samtidig gjorde jeg mig også klar , at hun måske ville blive således , som du har beskrevet hende , at hun ville stivne under ulykken i kold majestæt og lukke sig helt sammen , så at samlivet mellem os ville blive endnu mere køligt , afmålt , fornemt og uforstående . 
Obersten rokkede nervøst på sofaen og pillede ved en knop i stopningen . 
» Sagde hun ellers noget ? «  sagde proprietær brun og skiftede tone . 
» Hun bad mig at hilse eder begge . Hun mente ikke , det var værd , at nogen af eder besøgte hende for det første . « 
» Det er vist også det fornuftigste , «  sagde proprietæren og stirrede hen for sig . Derefter rejste han sig pludselig og gik hen mod obersten . 
» Du må undskylde , hvis mit væsen og min tone har stødt dig , jeg er i en så opreven og nervøs stemning , at jeg undertiden ikke rigtig ved , hvad jeg siger , men vær forvisset om , at jeg er dig taknemmelig for , hvad du har gjort for mig i går og ved mange andre lejligheder . Gå nu ind til Astrid og fortæl hende lidt om hendes moder . Hun længes efter at høre besked fra hende . « 

da obersten ' ville gå ind i dagligstuen , holdt proprietæren ham atter tilbage , og idet han tog hans hånd , sagde han : 
» Vil du love mig at tage dig af Astrid , hvis jeg skulle falde fra ? « 
» Lad nu være at tale om det igen , «  sagde obersten . 
» Ja , ja , men vil du love mig , dersom det alligevel skulle ske , at du flytter herover , og er Astrid i faders sted , indtil min hustru kommer ud . « 
» Ja , «  sagde obersten bestemt og så proprietæren fast i øjnene . 
Proprietæren trykkede tavs hans hånd og skød ham ind gennem døren . Derefter satte han sig til at ordne en mængde papirer , som han i den senere tid oftere havde haft fremme , og han fortsatte denne beskæftigelse til langt ud på eftermiddagen . Da han var færdig , lå der forskellige bunker på hans bord . Han lagde et stort ark om hver af dem og lukkede dem inde i sit jernskab . Derpå rev han en mængde løse breve , papirer og kvitteringer , som han havde udrangeret , i stykker og brændte stumperne i kakkelovnen . 
Fra den dag undergik proprietærens karakter en jævn fremadskridende forandring . Han var nu næsten altid i elskværdigt , overbærende humør . Han svarede stille på alt , hvad man sagde til ham , og havde ikke sjæl 

dent et lille , resigneret smil på læben . Han gik ofte ud , indlod sig gerne i samtale uden dog at bruge mange ord og begyndte efterhånden at tale hyppigere og hyppigere om sin hustru , hvis navn han tidligere ikke havde nævnet . 
Ofte kunne han om aftenen i længere tid ad gangen sidde og snakke med Astrid om hendes moder , og han pålagde hende altid at være god , kærlig og varsom imod hende , når hun atter kom ud . 
Brevene fra fængslet læste han med interesse og ofte flere gange . De vare stadig prægede af en vis fornemhed , og Fru brun hævdede sig i disse korte kontrollerede dokumenter stadig som hustru og moder , der skrev til mand og datter , men proprietæren spejdede altid efter det lille , ydmyge ord , han ventede , for at bede ham om tilgivelse for den sorg og skam , hun havde bragt over ham . 
Tiden udviklede sig da nogenlunde tåle-ligt , bedre end man havde turdet håbe på  » Strandskov «  , og selv den ellers så glade juletid , der nu blev ligeså mange tunge prøvelsesdage , kom man forholdsvis godt over . Man havde vænnet sig til at betragte Fru brun som en patient , der var fjernet fra hjemmet på grund af sygdom , og som havde sin bestemte af lægen foreskrevne kurtid at gennemgå , til hun kunne vende tilbage . 

obersten virkede iøvrigt væsentlig med til , at sorgens tryk lå mindre tungt over huset , han syntes at blive yngre og yngre i sammenligning med den stærkt ældede proprietær . Han fik nu temmelig hyppigt breve fra sin søn , der fortalte med et vist lune om krigens oplevelser , om alle de underlige fyre , han traf fra verdens forskelligste egne i den brogede fremmedlegion , og om mange farer og eventyr , som han var sluppen over . 
Således var han en gang bleven mistænkt for at være en tysk spion , fordi man på et offentligt sted havde set ham tage tyske penge frem , og fordi han modtog breve med frimærker , som man antog for tyske . Da der blev gjort kort proces med mistænkte i den retning , var han bleven sat fast og var allerede forberedt på at skulle skydes , da der heldigvis kom en Normand til og hjalp ham ud af klemmen ved at fortælle , hvem Danmark og danskerne var . Holger Moe skrev om farerne uden praleri og med det gode humør , man har , når man er sluppen over dem . Det bekræftede sig , hvad obersten havde fået ud af det første brev , at sønnen var bleven sekondløjtnant , han ville rimeligvis vende hjem som premierløjtnant og med æreslegionens kors , thi trods de vekslende regeringer var der dog stadig en vis taknemmelighedsfølelse mod de frivillige , i hvert fald mod dem , der vare nåde 

lidt i vejret . Mellem de lavere elementer var der ganske vist også en stor del rent udskud , der kun tog krigen som et blodigt håndværk . 
Disse breve interesserede obersten i højeste grad , og da enkelte af dem kun berørte hjemlige forhold med en hilsen , tog han dem med over på  » Strandskov «  . 
En dag , da Astrid havde læst et af dem , benyttede hun et øjeblik , da hun var alene med obersten , og sagde : 
» Ved Holger slet ikke noget om , hvad der er passeret , medens han har været borte ? « 
Obersten søgte at give et undvigende svar , men det nyttede ham ikke . Astrid stillede atter sit spørgsmål bestemt til ham . 
» Nej , «  sagde han endelig ,  » han ved intet , og jeg har ment , at han foreløbig intet burde vide . På afstand vil det tage endnu større dimensioner og vække unødige bekymringer . Lad os vente , til han kommer hjem , så vil vi bedre kunne forklare ham det mundtlig . « 
Astrid svarede ingenting , men lidt efter spurgte hun ligesom rent tilfældigt : 
» Hvor er Holgers adresse nu ? « 
Obersten forstod hendes hensigt og sagde med den uskyldigste mine : 
» Ja , det ved jeg skam ikke . Det står der jo , som du selv ser , ikke noget om i brevet , og den gamle passer vistnok ikke længere . « 

fra den dag holdt Astrid op med at spørge . 
Man var imidlertid nået ud på foråret . Nye kræfter gærede i naturen , ungt græs og skovbund skød gennem det visne løv , og mangen trøsket gren styrtede ned , medens træerne i kraftigt velvære strakte deres vågnende krop efter vintersøvnens dvale . 
Proprietær brun følte sig træt af den stærke vårluft . Ikke således , at han blev sløv og døsig , men der var over ham uafbrudt den behagelige slaphed , der kan føles om morgenen , når man stjæler sig til en sidste kort hvile , tæller minutterne , til man skal op , og føler hvert af dem som en nydelse for sig . Der var givet ham den forsmag på den evige hvile , som livet undertiden er nådigt nok til at skænke som sidste gunstbevisning til dem , hvem døden har mærket . 
En aften sent i marts måned blev han siddende oppe længere end sædvanligt og talte med datteren . Hans stemme var rolig , hans blik var mildt , og der var overbærenhed i alle hans ord . 
Han talte om hustruen , og udtrykkene vare varmere , end de plejede at være , når han nævnede hendes navn . 
» Jeg har i dag haft en underlig vision , en vågen drøm , der gjorde mig så glad . Jeg så din moder som i ungdommen , i vor for 

lovelses dage . Hun kom imod mig ren og ,^ skær som den gang med blomster i hånden . ' hun smilede til mig og sagde : jeg har gjort dig ondt , men snart vil du erfare , at jeg kun gjorde det af kærlighed til dig . Så Kyssede hun mig på panden , men det forekom mig , at det var et dødens Kys , det var mildt og ømt , men der var kulde i det . Jeg sank sammen i en lang , tryg træthed , hvori jeg kun anede livet , og jeg mærkede , at hun strøede blomster over mit ansigt . « 
Astrid var bleven bleg . Hun kendte ikke faderen igen , hans stemme lød så langt borte , og ordene vare så forskellige fra hans daglige . 
» Jeg rev mig løs med en kraftanstrengelse , «  vedblev proprietæren ,  » og idet jeg greb hendes hænder , der endnu vare halvt fyldte med blomster , trykkede jeg dem mod mine kolde læber og sagde : jeg tilgiver dig ! Jeg tilgiver dig , min kære hustru , dersom det da er dig og ikke mig , der skal bede om tilgivelse . 
Så smilede hun til mig og forsvandt langt borte i en grå , grov dragt , og mørket slog sammen om hende . « 
» Det er det , obersten har fortalt dig om sit besøg , fader , der har sat din fantasi i bevægelse . « 
» Ja fantasien er menneskelivets forskønner . Jeg har kendt den så lidt i mit liv , den er bleven mig en god ven på det sidste . « 

han rejste sig halvt op i stolen , men satte sig atter ned . 
» Jeg er så tørstig , «  sagde han ,  » kan du ikke skaffe mig et glas vand , Astrid , min lille , kære Astrid ! «  og han så langt og dvælende på hende . 
Der kom en feberangst over den unge pige . Hun tog faderens hoved mellem begge sine hænder og kyssede ham heftigt . Så . skyndte hun sig ud i køkkenet og hældte med øsen et glas vand op fra tønden . 
Da hun kom tilbage , blev hun stående ubevægelig . Et ensomhedens Gys gik igennem hende , faderens ansigt var helt stift . Hun satte glasset fra sig så voldsomt , at vandet skvulpede ud over bordet og faldt i lange , drattende dryp på gulvet . 
» Fader ! «  udbrød hun lidenskabeligt og kastede sig ned over ham . Men han svarede ikke . 
Proprietær brun til  » Strandskov «  var død . 
Fjortende kapitel . 
Som en anelse gik det gennem det store fængsel : foråret er kommet . Frihedstrangen , der havde været holdt nede af tvang og regle 

menter , til de vinteren igennem havde vænnet sig tålmodig til lænken , begyndte atter at vågne med fornyet kraft . Den jordslåede kulde gik af væggene , og langsomt arbejdede luftens varme sig udefra gennem murene og de tilgitrede vinduer , livede cellen op og fødte tanken om flugt og håb om benådning og hundrede udfrielsesmuligbeder i de indespærredes hjerner . 
Fru brun sad stille i sin celle . Også på hende havde de lysende solstråler og de længere dage , der syntes at gøre døgnet kortere , vakt slumrende længsler mod den store natur . 
Mørket begyndte at falde på . Der hørtes i det store fængsel kun de sædvanlige lyde , de sædvanlige skridt , der ikke fik fangerne til at spidse øren , men så pludselig lød der hurtige trin , der syntes at have bud på gangen , hvor Fru brun sad . De standsede uden for hendes celle . Hun så forbavset op , thi hun havde på følelsen , at det ikke var den sædvanlige tid , der måtte altså være noget særligt på færde , og i fængslet blev den mindste tildragelse til en begivenhed . 
Nøglen blev drejet om , og opsynsmanden trådte ind : 
» Kom med , præsten vil tale med dig . « 
» Præsten ! «  Fru brun følte sig beroliget efter sin første forskrækkelse .  » Han ville hende ikke fortræd . « 

de gik gennem gangen ned ad trapperne til et lille værelse i stueetagen . Opsynsmanden bankede på , lukkede døren op og lod Fru brun træde ind . Selv blev han stående uden for . 
Det var et hyggeligt rum med store reoler fulde af bøger , kristelige billeder på væggene og et skrivebord midt på gulvet . På bordet stod en lav studerelampe med grøn skærm , der kastede lyset skarpt ned i en kegle og lod krogene af stuen ligge i mørke . Fangen , der lige var ført ud af sin nøgne celle , følte et ejendommeligt velvære i disse omgivelser og blev så underlig blød om hjertet , at hun var lige ved at komme til at græde . Det var som et hjemmets eventyr , der fortaltes hende midt i hendes ensomhed . 
» Kom nærmere , «  sagde præsten og trådte ud af mørket hen i lampeskinnet . Hans stemme lød venlig , og hans blå øjne dvælede på hende med et kærligt udtryk , der måske var vanemæssigt , men som dog havde en beroligende indflydelse på de stakkels forskræmte individer , af hvilke mange vare lige ved at betragte ham som Vorherre selv . 
Fru brun kom nærmere , og præsten betydede hende med en håndbevægelse , at hun skulle tage plads på en stol i nærheden , så at hun kom til at sidde med ansigtet i lyset . 

præsten rømmede sig et par gange , og Fru brun iagttog ham spændt . 
» Jeg har en meddelelse at gøre dig , «  begyndte præsten , der ledte efter ordene .  » Det er oberst Moe , der har bedt inspektøren , om det måtte blive mig , der overbragte dig den . « 
Fru brun trak uvilkårligt med et ryk stolen nærmere . 
» Din opførsel her i fængslet har jo stadig været mønsterværdig , og jeg har lagt mærke til dig om søndagen , når du har besøgt kirken . Jeg har en følelse af , at en grundfæstet tro hai- givet dig styrke til ar bære prøvelsens dage , men gud lægger undertiden meget på et menneske på en gang og lader ikke ulykken komme alene . Du må da gøre dig rede til at bære en ny og tung sorg i din ensomhed og søge ham , der også er tilstede i eders celle , når i kalde på ham . « 
Fru brun led under denne trøstende indledning , der tydeligt varslede en ulykke . 
» Hvad er der sket ? «  spurgte hun . 
» Et hårdt slag har ramt dig , det hårdeste , der kan ramme en hustru . « 
» Er min mand død ? «  spurgte Fru brun næsten roligt . 
» Ja , din mand er død , «  gentog præsten . Fru brun blev siddende med stirrende øjne , men der kom ingen tårer i dem . Hun var overvældet af budskabet , og ensomheden havde 

gjort hende langsom i modtagelsen af nye indtryk . 
Præsten misforstod hendes tavshed . Han følte det som sin pligt at gøre hende opmærksom på , hvad betydningen var af dette dødsfald , hvis meddelelse tilsyneladende gjorde et så ringe indtryk på hende . 
» Du har vel gjort dig klart , at du ikke selv er helt uden skyld i dette dødsfald ; om også Herren har bestemt tiden , da han vil kalde sine børn bort , så giver han dog det ene menneske indflydelse på det andets liv , og tillader det at have den tilfredsstillelse at forlænge det ved kærlighed eller det ansvar at forkorte det ved sorg . « 
Fru brun slog blikket ned , og der foregik en kamp i hende , men der kom stadig ingen tårer fra de hede brændende øjne , der med sælsom glans stirrede frem for sig . 
Præsten begyndte atter , og han talte med varme og inderlighed i stemmen , som ville han tale lige til hjertet og på den måde få bugt med det tilsyneladende så stive sind . 
» Din mand har været brudt lige siden den dag , da du fik din dom . Han har sørget dybt over den skam , du har bragt over hans navn . « 
Fru brun bøjede hovedet og tav . Skønt denne første samtale , hun i lange tider havde med et menneske , var lige ved at løsne hendes tunge og røbe de tanker , hun så længe havde 

skjult , formåede hun dog at beherske sig , så længe det endnu blot var bebrejdelser , der kom fra præstens mund . Hun følte kun sit martyrium vokse ved denne uberettigede anklage , og hun stred med kraft imod fristelse til at rense sig selv og forspilde al sin opofrelse ved at kaste skammen tilbage på den , der nu var død med ære , og som lå tavs i sin grav . Præsten , der ikke kunne have nogen anelse om , hvad der rørte sig i hende , ville ikke opgive at få meddelelsen til at gøre dybt og synligt indtryk på hende . Han vedblev derfor i en venligere tone : 
» Du må ikke forhærde dit hjerte . Du må ikke , fordi du måske har en fast tro , bilde dig ind , at du er bedre end de andre , der sidde her , dømte af den jordiske retfærdighed . Troens hovmod er det værste af alt . Du må også vide , at din mands langmodighed yderligere har tynget dit ansvar . Hans sidste ord , som han sendte dig , vare :  » Sig hende , at jeg tilgiver hende . « 
Det var , som brast en hård skal ved disse ord om Fru Bruns hjerte . Hun havde kunnet finde sig i straffende ord , der højnede hende i egne tanker , men hendes aristokratiske selvstolte karakter kunne og ville ikke modtage en tilgivelse , der ydmygede hende . Efter lang ensomhed sad hun her overfor en mand , som hun nødigst af alle ville have skulle anse 

hende for hjerteløs eller hyklerisk . Der kom over hende en uimodstålig trang til at rense sig i hans øjne . til over for et eneste menneske at røbe den hemmelighed , hun med så stor sjælestyrke havde bevaret over for hele verden , og en eneste gang at udtale det ord , som hun de hundrede gange havde gentaget for sig selv : jeg er uskyldig ! 
Det løste op for den længe tilbagetrængte smerte , og tårerne trillede i tætfølgende dråber ned over hendes kinder og gav hendes sjæl lindring . 
Præsten betragtede hende nresten med velbehag . 
Hun så gennem et slør af tårer op på hans velvillige ansigt med de milde , blå øjne og spurgte : 
» Vil de modtage en fanges hemmelighed , og vil de love at bevare den som deres egen  ? « 
» Det lover jeg dig . Skønt vor tro ikke har noget skriftemål , kan du betro dig trygt til mig under mit embedsløfte , såfremt tavsheden ikke strider mod mm samvittighed . « 
Fru brun trak vejret dybt , og idet hun syntes at befri sig for en tung byrde , hun i længere tid havde båret på , sagde hun . 
» Det er ikke mig , der har brændt  » Strandskov «  af . « 
» Er det ikke dig ? «  gentog præsten forbavset og så stift på hende . Han vidste 

ikke , om han her kun havde at gøre med de sædvanlige udslag hos fanger til under pludselige indskydelser at fremstille sig selv som uskyldige . 
» Er det ikke dig , men hvem er det da ? «  Fru brun betænkte sig længe , som om der foregik en voldsom kamp inden i hende . Så sagde hun endelig : 
» Det var ham ! « 
Præsten rynkede brynene og så strengt på hende . Denne bekendelse gjorde et ubehageligt indtryk på ham . 
» Forstår du vel , hvad du der siger . Du , der skulle være den første til at værne om din mands minde , du udslynger en vanærende beskyldning imod ham , og du benytter til fremsættelse af en sådan sigtelse netop det øjeblik , da du erfarer , at døden for evig har gjort ham tavs . « 
» Ja , jeg fortryder allerede , at jeg har været svag nok til at give efter for den trang til at tale , som jeg nu har opsparet i måneder . Jeg havde taget en større opgave på mig , end jeg kunne magte . I dag måtte jeg betro mig til en . « 
» Dersom det er sandhed , du taler , skal du ikke bebrejde dig , at du ikke længere kan stride mod løgnen , selv om du har vandret den vej i den bedste hensigt . Er det sandhed , du siger , kan du betro dig trygt til mig , og jeg skal trøste dig og hjælpe dig til at bære 

din tunge byrde . Der er ingen virkelig fortjeneste . ingen virkelig løn uden i sandhed . « 
» Det er sandhed , «  sagde Fru brun højtidelig , og der var i hendes stemme en overbevisende kraft , der lod præsten forstå , at han i hvert fald ikke havde med en hyklerske at bestille . Men ensomheden kunne ofte gøre fangernes hjerner så forskruede , at de selv troede på deres egen uskyldighed . 
» Fortæl mig alt , lige fra begyndelsen . «  sagde han venligt . Han tiltroede sig tilstrækkelig psykologisk iagttagelsesevne til at skønne om beretningens sandhed , når den blev fremsat som samlet hele . 
Fru brun , der var bleven fuldstændig herre over sig selv , efter at den første svære tilståelse var kommen over hendes læber , talte langsomt og tydeligt . 
» Jeg havde i længere tid været klar over , at min mand sad vanskeligt i det , men hvorledes hans sager egentlig stod , havde jeg intet begreb om , da han kun talte lidt om forretninger . 
Den dag , da branden på  » Strandskov «  udbrød , kom jeg om eftermiddagen ind i rullestuen , hvor ilden antages at være opstået . Kort forinden havde jeg set min mand gå i samme retning . Jeg fandt døren til stuen åben , hvad der forbavsede mig . Da jeg kom derud , mærkede jeg en stærk gennemtrængende 

lugt og undersøgte grunden . En petroleumsflaske var knust mellem stenene i rullen . Jeg forestillede mig , at en af folkene måske havde stillet flasken fra sig oven på rullen og havde væltet den . Medens jeg tænkte på at give pigerne en irettesættelse for dette utilladelige sjuskeri , forekom det mig , at jeg hørte noget røre sig på loftet ovenover , til hvilket en lille stige førte op . Jeg spurgte et par gange :  » Er der nogen , «  men fik intet svar . 
Jeg kom til at føle mig uhyggelig til mode . Jeg gik ud af stuen , lukkede døren i og ville tale til min mand om sagen , når jeg kom over . Det varede kun et kvarterstid , inden brun vendte tilbage . Han var i stærk nervøs og irriteret stemning , og jeg turde ikke fortælle ham , hvad jeg havde set , da jeg var bange for , at han skulle blive alt for hidsig over foi- folkene , hvad der oftere skete , når han var i det humør . Han talte om at ride ud og besørge et brev , og da jeg efterhånden havde glemt min ængstelse , rådede jeg ham også til at trække lidt frisk luft . Han greb straks denne opfordring og gjorde også senere gældende , at det var mig , der havde fremsat den . 
Et par timer efter , at han var taget bort , stod hele gården i lys lue . De tidligere nævnte enkeltheder , som jeg ikke havde lagt særlig vægt på , formede sig nu hos mig til 

en bestemt mistanke om , at det var brun selv , der havde påsat ilden . Hans hele opførsel før og efter branden bestyrkede mig i min anelse . Han tjente ganske vist ikke noget direkte ved assurancens udbetaling , men vi havde fra den gode tid et ualmindelig kostbart indbo med sølvtøj og en del vin . Alt dette ville brun vistnok have været for stolt til at lade sælge . Nu da det var brændt , erstattedes det kun meget mangelfuldt , og brun kom til at råde over ikke så få kontanter allerede kort efter branden . Jeg mærkede også , at vor velstand tog til , og dette bestyrkede yderligere min mistanke og lod den stige til vished , da dommeren , efter at have gennemgået brandforhøret og udspurgt brun om hans forhold , fandt anledning til at arrestere ham . 
Et par gange i årenes løb havde jeg ord på læben , der skulle bringe en forklaring tilveje , hver gang frygtede jeg imidlertid et opgør , og den sandhed , der mulig kunne have ødelagt vort samliv for bestandig og gjort mig til medskyldig , forblev skjult . « 
» Du burde have prøvet på at nå til sandhedens erkendelse , det havde måske sparet megen misforståelse . « 
» Jeg turde ikke . Jeg var næsten bleven sikker i min sag , og da budskabet om , at kommissionen skulle komme , nåde til os , voksede min formodning dag for dag til absolut vis 

hed , især da jeg mærkede , at også min datter instinktmæssig mistænkte sin fader . « 
» Det har været en uhyggelig mistænksom-hedens ånd , der har været over hjemmet . « 
» Ja det var det , men den kom først til fuld udvikling , da kommissionsdommeren viste sig på egnen . « 
Præsten talte længe indtrængende med fangen om dette forhold , og han kom efterhånden til det resultat , at han virkelig havde at gøre med en ærlig bekendelse . Hans tone over for Fru brun forandrede sig derefter umærkeligt skridt for skridt , og han endte med at tiltale hende med : de . 
» Hvorledes kunne den tanke komme op hos dem at påtage dem skylden . En så skæbnesvanger beslutning fatter man dog ikke uden vægtige grunde . « 
» Dem havde jeg også . « 
» Hvad var det foi’ grunde ? « 
» For det første vidste jeg , at brun , der var et meget kolerisk og blodrigt gemyt , ikke ville kunne tåle at være indespærret . Det ville have nedbrudt ham fuldstændig i løbet af kort tid . Et par år iforvejen var han kommen til skade med sit ene ben , og han var da så utålmodig , at det næsten var umuligt at  . holde ham isengen . For mig derimod havde ensomheden aldrig haft noget afskrækkende , jeg kunne endogså føle det som en hvile , 

når jeg måtte få lov til at blive alene tilbage på gården , medens de andre tog ud . Jeg vidste derfor , at jeg ville kunne tåle straffen , der ville følge efter en sådan selvangivelse . « 
» Men de havde flere grunde , sagde de . « 
» Ja , hvis brun blev dømt , efter at han havde tilstået , og det var min overbevisning , at en mand som kommissionsdommer ttingsted ville få ham til at tilstå , så ville  » Strandskov «  fuldstændig være forfalden . Jeg kunne gøre min pligt på gården , men den egentlige drift havde jeg ikke spor af kendskab til . Den tanke var mig heller ikke fuldstændig ude af syne , at vi slet ikke ville få nogen assurance , dersom det bevistes , at det var brun , der havde brændt gården af , da han i så fald ville blive idømt erstatning . « 
» Den tanke var både moralsk og juridisk strafbar . « 
» Det ved jeg , og derfor beklager jeg mig heller ikke over min straf . Det var imidlertid ikke alene for at redde brun , at jeg påtog mig skylden , men mest af hensyn til mit barn . Jeg forstod , at jeg med skin af sandsynlighed ville kunne give mig ud for den virkelig skyldige , fordi jeg vidste , hvorledes branden var opstået . Da en mand som kommissionsdommeren ikke fandt nogen modsigelse i min forklaring , bestyrkede det mig yderligere i den 

faste overbevisning , at det var brun selv , der havde stukket ild på , thi jeg havde jo forsøgt så vidt som muligt netop at foregribe den tilståelse , som han ville have afgivet . Men hvis det havde været ham , der var bleven dømt , så ville skammen i langt højere grad være kommen over familien . Nu kunne han med oprejst pande føre vor datter frem i verden . Han havde et godt navn og var anset af alle ; så snart den virkelig skyldige var funden , ville han overalt blive modtaget med dobbelt hæder , og hans uplettede navn ville gå over til min datter , for hvem der derefter ikke ville være nogen absolut hindring for at indgå den forbindelse , der næsten fra hendes barndom stiltiende havde været sluttet mellem hende og oberst Moes søn , der var militær ligesom faderen . « 
Fru brun sad nogle øjeblikke tavs , efter at hun havde afgivet denne detaillerede bekendelse . 
Præsten betragtede hende opmærksomt . Han var imponeret af denne kvindes energi . Endelig sagde han : 
» Det er ikke menneskets opgave at spille forsyn . De har med voldsom hånd grebet ind i begivenhedernes gang . Hvem ved , hvorledes Vorherre ville have ladet forholdet ud-vikie sig , om de havde lagt afgørelsen i hans hånd . Vi er så kortsynede alle til hobe , 

og det er en farlig sag at tro sig klog på andres tanker og granske hjerter og nyrer . Måske har de handlet iblinde , dog jeg vil ikke dømme dem . Men sikkert har de bedst af nu at være ene med deres tanker , der er meget , som de skal have redet ud fra hinanden , og glem først og sidst ikke på ny at gennemgå alt , hvad der kan tale til forsvar for den , de nu anklager . Der står skrevet :  » Dømmer ikke , på det i ikke skulle dømmes , «  og fordi man lader sig selv dømme , har man ikke fået dommerens ret over for andre . Løgnen er et farligt våben selv i det godes tjeneste . Gå nu , vi tales senere ved . « 
Præsten ringede , og opsynsmanden trådte ind . 
Fru Bruns følelser vare blandede , da hun gik tilbage til sin celle . Hun følte sig på en gang både lettere og tungere om hjertet end før . 
Der var født tvivl i hendes selvsikre sind om hendes martyriums ægthed . 
Sekstende kapitel . 
Efter løfte var oberst Moe flyttet over på  » Strandskov «  . Hans joviale gemytlighed 

havde gjort ham ualmindelig afholdt af folkene , og der var kommet en mere ligefrem tone over gården end tidligere , da proprietær brun kommanderede temmelig egenmægtigt og temmelig tyrannisk . 
Dagen efter begravelsen havde obersten skrevet til fængselspræsten og bedt ham om at meddele Fru brun i så varsomme udtryk som muligt , at hendes mand var død . 
Obersten havde nu fået svar , og det var netop det , han i øjeblikket var i begreb med at læse . Præsten , der skrev bredt og vidtløftigt , fortalte , hvorledes han havde bragt Fru brun meddelelsen , og hvad indtryk den havde gjort på hende . Derefter kom han omstænd-lig ind på den bekendelse , som Fruen havde aflagt for ham . 
Da oberst Moe havde læst denne del af brevet , lod han det synke og faldt i dybe tanker . 
Endelig tog han atter fat på læsningen af præstens beretning , der endte således : 
» Egentlig har jeg lovet Fru brun , at disse meddelelser skulle være en hemmelighed mellem hende og mig , men jeg tilføjede udtrykkelig , da jeg gav hende mit Lotte , at jeg kun ville holde det , for så vidt som jeg ikke kom til den anskuelse , at taushed ville stride mod min samvittighed . 
Jeg har overlagt sagen nøje med mig selv , men efter at jeg gentagende har haft samtaler 

med Fru brun , og efter at jeg er kommen til den sikre overbevisning , at hun virkelig er uskyldig , har jeg anset mig løst fra mit Lotte . Der er et gammelt ord , der siger :  » Mennesket spår — men gud rå’r . «  mennesket har allerede rådet alt for meget i denne sag og påtaget sig guds opgave . Hvorledes forholdene ville udvikle sig , når sandheden bliver lagt frem i det klare dagslys , ved jeg ikke , men det er min følelses og min tros overbevisning , at det vil være bedst , at dette selvtagne martyrium allerede nu bliver berøvet hemmelighedsfuldhedens mystiske slør , og at begivenhederne få lov at udvikle sig i sandhed . Jeg har derfor anset det for min pligt at meddele dem , som husets bedste og oprigtigste ven , hvad der er blevet mig betroet , for at de , der har omfattet den afdøde og hans hustru med så meget venskab , kan benytte disse oplysninger efter bedste skøn eller lade tausheden hvile over dem . De er så indviet i alt , hvad der er sket i denne sørgelige sag , at disse meddelelser måske kunne give dem en nøgle til et hemmeligt rum , som jeg ikke kender , men hvad der end sker , ved jeg , at de kun vil udnytte , hvad jeg har meddelt dem , i kærlighed og venskab . Så lede gud alt til det bedste . 
Oberst Moe kunne ikke komme sig af sin forbavselse efter at have læst dette brev . Det forekom ham ganske vist , som om han stadig 

havde været af den mening , at Fru brun havde været uskyldig , og dette forbavsede ham derfor forholdsvis mindre , men at den skyldige skulle være brun , nej det var umuligt . Således kunne en mand som hans kære afdøde ven ikke hykle . Hvis han af omstændighederne var bleven tvunget til at give efter for fristelsen , så var han måske bleven en forbryder , men det ville absolut have været ham umuligt at spille en så forargelig komedie som den uskyldig forfulgte , der med døden for øje sendte sin hustru sin tilgivelse . 
Nej , det var utænkeligt . 
Men i så fald var jo ingen af dem skyldige ! Denne tanke slog næsten obersten med forfærdelse , og han blev siddende længe ubevægelig , medens han stirrede hen for sig . 
I et par dage var han meget tavs og indesluttet . Astrid lagde mærke dertil , og da hendes tone over for obersten næsten var fortroligere , end den i sin tid havde været over for faderen , spurgte hun ham rent ud , hvad der var i vejen . 
Han betænkte sig lidt , men kom hurtigt til det resultat , at det var bedst også at indvie den unge pige i den hemmelighed , som præsten havde betroet ham , om ikke af anden grund , så for at hun kunne vide fremtidig at vænne sig til den tanke , at hendes moder led uskyldig for familieærens skyld . 

da han var færdig med sin beretning , lyste den unge piges ansigt . 
» Ja , sådan må det være , «  sagde hun ,  » det er , som faldt der et skæl fra mine øjne . «  men i det samme blev hendes ansigt formørket , og idet hun lagde hovedet i hænderne , brast hun i gråd og sagde : stakkels moder ! Stakkels moder , men hvor kunne du dog mistænke fader så forfærdeligt ! « 
Obersten spurgte ikke mere . Han ville ikke berøre , at Astrids opførsel efter Fru Bruns egen opfattelse havde givet anledning til at tro , at også hun mente , at hendes fader var skyldig . For ham var det vigtigste , at Astrid , efter hvad der var sket siden dommen , havde fået det absolute og sikre indtryk af , at faderen var død som en hædersmand . 
Herefter fortsatte han endnu i nogen tid sine spekulationer , indtil den tanke pludselig slog ned i ham :  » Kommisionsdommeren må kunne hjælpe mig ! For ham må det være en æressag at udfri den uskyldig dømte . « 
Jo mere han tænkte over dette indfald , desto bedre forekom det ham , og hans humør klaredes kendelig op . Han foresatte sig derefter at tage personlig til kommissionsdommeren , der nu var vendt tilbage til sit hjemsted . Det var en rejse på et par dages tid frem og tilbage . 
For Astrid voksede der ved hans afrejse nyt håb op for fremtiden . 

kommissionsdommer ttingsted , dei' for flere måneder siden var falden til ro som politi- og borgmester i sin egen by , modtog obersten med den største elskværdighed og forekommenhed . 
» Nå , er de der igen , «  sagde han .  » Denne gang kan jeg måske være dem til større nytte end sidst kære hr . Oberst . « 
» Måske , «  svarede Moe , og med den fremfusenhed , der er egen for godmodige mennesker , der gå andres ærinder i god tro , busede det ud af ham : 
» Fru brun er uskyldig . « 
» Så—ål «  sagde borgmesteren og rynkede brynene ; han havde troet , at det var et andet samtaleemne , der skulle drøftes , end denne gamle historie .  » Hvoraf ved de det ? » 
» Hun har selv tilstået det , «  svarede obersten med overbevisning . 
» Har hun det , «  sagde borgmesteren , og et smil krusede uvilkårligt hans læber .  » Og over for hvem har hun tilstået det ? « 
» Over for fængselspræsten ! « 
Borgmesteren smilede atter , , og smilet var denne gang både elskværdigt og jovialt . 
» Ja , de herrer præster er både naive og lettroende , når det gælder anger og ruelse , »  sagde han ,  » og de spille os ofte mange puds . Når en fange først har siddet nogen tid i ensomhed , kommer han eller hun næsten altid i tanker om , at den jordiske retfærdighed har 

gjort dem uret , og når der ikke er nogen tilstede , som er inde i deres forhold , og som kan påvise dem uoverensstemmelserne i deres forklaringer , ende de altid med virkelig at anse sig selv for martyrer . « 
» Men i dette tilfælde er der ingen tvivl mulig . Alt taler for , at hun virkelig er uskyldig . « 
» Hun har jo selv afgivet detailleret tilståelse . « 
» Den var opdigtet . « 
» Så har hun altså villet dække over nogen ? « 
» Ja . « 
» Over hvem da ? « 
» Over sin mand . « 
» Men så må man jo kunne afhøre ham ? « 
» Han er død for kort tid siden . « 
Borgmesteren smilede atter overbærende , som man smiler over et barn , der siger dumheder , og sagde : 
» Nå sådan ! Jeg må oprigtigt talt sige dem , hr . Oberst , at jeg er forbavset over at træffe en sådan naivetet hos dem , der dog kender lidt til verden . Selvfølgelig har hun benyttet lejligheden , da præsten meddelte hende , at manden var død , til at kaste mistanken over på ham , der jo også havde været anholdt . Det er så menneskeligt . Når man først er kommen i tugthuset , holde de noble bevæggrunde op , og fangerne prøve på 

alle måder at befri sig for trykket af deres brøde , om ikke af anden grund , så for at indynde sig hos opsynet og især hos præsten , der altid er utrolig lettroende over for angrende . Det skulle altså være manden , der har gjort det ? « 
» Ja ! « 
» Men ser de da ikke , at det kun gør sagen værre ? « 
» Hvordan det ? « 
» Hvis man virkelig går ud fra , at det er proprietær brun , som nu er død , der har begået forbrydelsen , så vil det jo aldrig kunne oplyses , da han ikke kan forhøres mere . Fruen vil altså ikke kunne frikendes , medens de begge ville komme til at dele skammen , der nu kun er overgået den ene af dem . Men dertil kommer , at proprietær brun på grund af sin hustrus tilståelse har fået assurancesummen udbetalt . Skulle det vise sig , at det er ham selv , der har brændt gården af , hvad der næsten vil være umuligt at bevise , så vil følgen deraf kun blive , at Fru brun kommer til at udrede erstatning til selskabet , medens hun ikke selv har noget som helst krav . Hun er jo dømt i henhold til sin egen tilståelse . « 
Forholdet til assuranceselskabet er ordnet . Proprietær brun har forinden sin død påtaget sig en forpligtelse til at tilbagebetale assurancebeløbet i bestemte rater . « 

» Så ? «  sagde borgmesteren eftertænksomt , ,  » det var ejendommeligt . En sådan generøsitet er unægtelig påfaldende , fordi den er så sjælden ; jeg kan i øjeblikket kun se en forklaring derpå . « 
» Hvad er det for en , «  spurgte oberst moe' interesseret . 
» Den , at de have handlet efter en fælles plan . « 
Der gik et anstrøg af uvilje over oberstens ansigt . Borgmesteren lagde mærke dertil og sagde : 
» Min gode oberst , det kan ikke nytte noget , at vi se for ideelt på forholdene , de må undersøges praktisk . Hvis hr . og Fru brun have handlet i fællesskab , så er det naturligt , at han , som er fri , vælter hele ansvaret på sig ved at tilbagebetale den sum , som han i virkeligheden skylder , og at hun , når han er død , fremstiller sig som den uskyldige , da han ikke mere kan straffes . « 
» Men det er min overbevisning , at hun er uskyldig , «  sagde oberst Moe med varme . 
» Det gør kun sagen så meget mere indviklet . Hvis hun ikke er skyldig , hvorfor skulle hun , der efter deres mening er så ideelt anlagt , da angive ham ? « 
» Budskabet om mandens død har i fængslet fået hende til at røbe , hvad der var 

hendes mening at bevare som en hemmelighed hele hendes liv . « 
» Men hvorledes har hun da fattet mistanke til ham ? « 
» Hun var tilfældigt kommen under vejr med forskellige forberedelser , som hun mente han havde truffet til ildspåsættelsen . « 
» Var hun det ? Ja det forklarer ikke så lidt . På den måde har hun også kunnet afgive en tilståelse , der bar sandsynlighedens præg , men det bestyrker mig kun yderligere i min faste antagelse , at hun og manden have handlet efter fælles overenskomst . Den mulighed er jo end ikke udelukket , og hun har forbeholdt sig at fri sig for sin skyld , så snart han var død , da han var den egentlige anstifter . Da hun imidlertid også havde sin del af skylden , er der heller ikke noget umuligt i , at han af praktiske grunde har tilladt hende at være ene om straffen . 
» De ser alt for hjerteløst på tingene , «  sagde obersten . 
» Jeg ser koldt og uinteresseret og med en lang erfaring bag mig . Jeg vil dog betro dem en ting . Straks da jeg modtog Fru Bruns tilståelse , var den tanke mig ikke fremmed , at hun og manden kunne have handlet i forening . Jeg er imidlertid ikke så hårdhjertet , som de gerne vil gøre mig til . Jeg ønsker ikke , når jeg fungerer som undersøgelsesdommer , at 

ødelægge familier i bund og grund ; når jeg har en tilståelse som denne , der helt eller delvis rammer de skyldige , slår jeg mig til tåls , fordi det væsentligste er , at der kommer et resultat . Hvis dette ikke sker , når jeg er ude som kommissionsdommer , så gør jeg mere skade end gavn , og der følger i hælene på mig en række ny Brande , der kunne være skæbnesvangre også for menneskeliv . Det er en stor opgave at forhindre sådanne ulykker , og det sker udelukkende ved , at de , der allerede gå rundt med brandstiftelsestanker , se , at forbrydelsen altid får sin retfærdige straf . « 
» Hvis den er retfærdig ! « 
» Ja hvorfor skulle den ikke være det ? Hvorfor skulle Fru brun tage skylden på sig , dersom hun ikke var skyldig eller hun og hendes mand i forening . I hvert fald har hun jo efter deres mening været vidende om , at det var manden , uden at sige det , og haft pekuniær fordel for øje , da hun påtog sig skylden . Jeg ser ikke , at hun i noget af til-fældene kan gøre særlig krav på medlidenhed , i hvert fald ikke efter juridisk skøn . Og hvorfor skulle hun mistænke ham ? « 
» Fordi en sådan kommission sår mistænksomheden ud i flæng omkring sig . « 
» Hm , «  sagde borgmesteren og undertrykte et smil ,  » og hvorfor skulle han så være uskyldig ? « 

» Fordi han ellers ikke kunne opføre sig , som han gjorde , efter hendes domfældelse og ikke kunne sende hende sin tilgivelse . « 
» Og hvorfor kunne han ikke det , dersom de have handlet efter fælles overenskomst . Ingen ved jo i så tilfælde , hvor meget eller hvor lidet de gensidig have at tilgive hinanden . « 
Obersten sad modfalden , han mærkede , at han ingen vegne kom med menneskelige argumenter . Han indskrænkede sig til at sige med overbevisning :  » Jeg er sikker på , at de er uskyldige begge to . « 
» Ja , ja , den mening vil jeg ikke berøve dem som deres private , men jeg forstår ikke rigtig , hvad de vil have , at jeg skal gøre . « 
» Jeg havde tænkt mig muligheden af , at de kunne foranstalte sagen optaget på ny . « 
» Fordi en fange , der er dømt på egen tilståelse , finder på at tilbagekalde den ? Så kunne vi ikke bestille andet end at tage gamle sager op på ny . Nej , min gode oberst , det grundlag er virkelig for løst . « 
» De tror altså ikke , at der er noget at gøre ? « 
» Nej absolut ikke , og jeg vil absolut ikke anbefale dem at gøre dem yderligere ulejlighed , det vil kun bringe dem skuffelser . Lad Fru brun sidde inde sin tid og lad hende så i guds navn betragte sig selv som uskyldig 

dømt , det vil gøre hende det så meget lettere at bære sin straf . Når hun kommer ud , kan de jo også modtage hende som den rene engel , de anser hende for , hun vil da i deres og sin datters selskab og i en stilling , der er pekuniært uafhængig , få det bedre , end de fleste af dem , der have siddet i fængsel for ringere brøde end hun . 
Obersten svarede ikke . 
Borgmesteren , der åbenbart ønskede en ende på samtalen , tilføjede : 
» Ja andet kan jeg ikke svare dem . Hvis de en g-ang skulle have brug for mig , når der er tale om at gøre dem en privat tjeneste , skal de se , at den hårdhed , jeg ofte er nødt til at vise i embedsmedfør , har avlet et overskud af elskværdighed hos mig , der uden for min gerning gør sig mere tjenstvillig end mange andre . « 
» Tak , jeg tror ikke , jeg får brug derfor , «  sagde obersten kort og rejste sig . Borgmesteren bød ham en cigar , men han afslog den , og da embedsmanden rakte ham hånden , lod han , som om han ikke lagde mærke dertil . 
Fru Bruns dommer lukkede derefter døren med et overbærende smil , der dog udtrykte en vis bitterhed over menneskenes urimelighed . 

attende kapitel . 
Oberst Moe havde efterladt Astrid i en ejendommelig sindsstemning . Medens alt knop-pedes og grønnedes udenfor , var det , som om befriende anelser spirede op i hendes sjæl , og som om håbets og lykkens sol atter begyndte at glimte frem bag skyerne , der så længe havde formørket hendes himmel . 
Og denne følelse af forårsmættet velvære fik en sart rødme til at skyde op bag hendes kinders hvide teint og gav en dybde og et spil i hendes øjne , der forlenede den asketiske jomfruskikkelse med en ejendommelig fin ynde . 
I denne friske forårsstemning , der fødte nye forhåbninger i hendes sjæl , og som syntes at lægge det længe savnede skær af rosenrødt over fremtidens horizont , var Astrid gået ned i haven . Grenene havde fået de første grønne blade , det gamle kastanietræ havde stukket sine flige helt ud af svøbet , og små Bellis væltede deres hvide blomster som et snevejr op over den muldede , forårssorte jord . Oppe på gården var der stille , næsten ligesom uddødt . 
Pludselig raslede en vogn over stenbroen , den vakte helt bevægelse , thi i lange tider havde der ikke været fremmede på  » Strandskov «  . 

en ung mand sprang ud . Hans væsen var raskt og utvungent , hans dragt tætsluttende og enkel , som man bærer den , når man er indrettet på hurtigt opbrud og stadige rejser . Staldkarlen hilste ærbødigt og sagde : 
» Nej , er det dem , hr . Løjtnant . « 
» Ja vel er det det Jens , «  svarede Holger Moe .  » Nå , står alt ved det gamle ? « 
Staldkarlen drejede forlegen på huen og svarede ikke . Holger Moe lagde ikke mærke dertil , han havde egentlig heller ikke ventet at få noget svar på sit i al almindelighed fremsatte spørgsmål . Han fortsatte derfor : 
» Fader er vel herovre ? Der var ingen hjemme inde i byen . « 
» Ja , hr . Obersten boer herude , «  svarede staldkarlen . 
» Boer han her , «  sagde løjtnanten forbavset . 
» Ja , «  sagde staldkarlen ,  » han har boet her , lige siden proprietæren døde . « 
» Er proprietæren død ? « 
» Ja—a , det er han da rigtignok . Vidste de ikke det ? « 
» Nej , det var da besynderligt , at jeg ikke har fået underretning om det . Er fruen da hjemme  ? « 
» Fruen ! «  gentog staldkarlen forbavset og så op på løjtnanten .  » Nej , fruen er rigtignok ikke hjemme . Men hr . Løjtnanten må 

vistnok hellere gå indenfor , så får de nok rigtig besked . « 
» Ja , ja , «  sagde Holger Moe og gik op mod gården . Meddelelsen om proprietærens død havde gjort et dybt indtryk på ham , ikke mindst på grund af måden , på hvilken han havde erfaret den . I glad stemning , med tilfredshed i sindet over atter at være hjemme var han kommen tilbage , opfyldt af den ejendommelige velværefornemmelse , som udsigten til atter at se kendte ansigter giver . Og det første , han erfarede , var et dødsfald , der vel ikke gik ham til hjertet i og for sig , men som berørte ham pinligt , fordi han anede , hvilken sorg denne pludselige død havde bredt omkring sig . Der kom en frygt over ham for at stå ansigt til ansigt med de mennesker , han havde ventet at træffe i velvære og glæde , og der var desuden en anden følelse , som han ikke ville gøre sig selv klar , der gjorde ham usikker . Det var tanken om Astrid . Det var den , der havde drevet ham herud , næsten inden han havde fået sat foden inden for hjemmet , men endnu havde han ikke vovet at nævne hendes navn eller spørge efter hende . Han frygtede for det svar , han ville få , og han vedblev at opsætte sine spørgsmål . 
I denne spændte sindstilstand , der gjorde ham nervøs over for et opgør , gik han forbi hovedindgangen og ned i haven . Han ville 

lade skæbnen og tilfældet afgøre , hvem han først mødte . 
Det forekom ham imidlertid , medens han spaserede ad de gamle kendte gange , at alt var så ejendommeligt stille og uddødt . Han blev næsten underlig til mode . Der var faldet en gravens stilhed overalt , og han kom et øjeblik til at tænke sin egen stemning ligesom ridderens , der trænger ind i torneroses sovende slot . 
Holger Moe gik forbi verandaen og tværs over den store græsplæne med den høje flagstang , hvor den røde , hvide dug ikke vajede som sædvanlig på sommerdage , og dog ville han netop i dag gerne have set dannebrog igen . 
Vejret var højt og klart . Solen strålede i hele sin maj glans , træer og planter åndede vellugt fra sig , og en let brise dirrede gennem det spæde friske løv . Sommeren havde endnu hele sin sarte , jomfruelige ynde . 
Holger Moe indåndede med velbehag den rene luft , medens han fortsatte sin vej gennem haven . Alt stod , som da han havde forladt det , og det forekom ham , at han kun havde været nogle dage borte fra dette sted , som han ikke havde set i et år . 
Idet Holger Moe drejede ind i den allé , der førte ned til højen , stod han pludselig ansigt til ansigt med Astrid . Mødet kom overvældende for dem begge . 

han var den , der var mest forberedt , men han havde ikke ventet at se hende således , som hun der kom ham i mode i sort kjole med blomster i hænderne , som vandrede hun på en kirkegård . Han blev stående uden at sige et ord . 
På hende måtte den pludselige tilsynekomst af den , der i den seneste tid så ofte havde været i hendes tanker , næsten virke som en vision . Men hun havde siden faderens død været så fuldstændig spærret ude fra verden og havde vænnet sig til at omgås med fortidens bekendte i tankerne . Da hun så et ansigt , med hvilket hendes fantasi så hyppigt beskæftigede sig , glemte hun rent , at adskillelsen måske havde forandret forholdene , og med et udbrud af glad overraskelse skyndte hun sig imod ham og trykkede med overstrømmende hjertelighed hans hånd . Men i det samme var det næsten , som om hun blev genert over at have givet sine følelser et så stærkt udtryk , og medens blodet steg hende til hovedet , slog hun øjnene ned og begyndte at trække hånden til sig . Men Holger Moe holdt fast på den , og medens han betragtede hende kærligt , sagde han : 
» Det har været en stor sorg . « 
» Ja —a , «  sagde Astrid , der ikke vidste , hvor meget eller hvor lidt Holger Moe kendte 

af det , der var passeret , medens han var borte . 
» Var proprietæren syg længe ? « 
» Nej , han døde ganske pludselig . » 
» Tog det stærkt på fruen ? « 
Holger Moes spørgsmål blev så underlig kolde og kantede , fordi han hele tiden ville forme sine spørgsmål uden at bruge hverken du eller de . 
Da han nævnede Fru brun , så Astrid op med et sørgmodigt udtryk , og der var tårer i hendes øjne . 
» Er der sket noget ? Hun er da ikke død også ? « 
» Nej , det er værre end det ! « 
» Værre ! «  udbrød Holger Moe med et udtryk af forbavselse . 
» Ja , jeg må hellere forklare det hele straks , hvor sørgeligt det end er for mig at dvæle ved disse minder . Men netop i dag kan jeg bedre gøre det end nogensinde før , thi det er , som om der er faldet en lille stråle af håb i mit sind . « 
» Det er altså alvorligt . « 
» Meget alvorligt . « 
Hun begyndte at gå langsomt hen ad gangen , medens han fulgte ved siden af hende . Han var bleven større , mere udviklet , med bredere skuldre og kraftigere overskæg . Han havde fået mere af manden over sig . Der blev 

først en lang pause , det var vanskeligt for Astrid at få begyndt på denne sørgelige roman , hun nu skulle indvie ham i . 
Medens hun talte , iagttog han hende opmærksomt . Han beundrede den ro , med hvilken hun dvælede ved alle enkeltheder , den sjælsstyrke , som hun havde måttet udfolde for at holde sig oprejst under et sådant uvejr af ulykker . Han mærkede , at hun var bleven udviklet til en fuldmoden kvinde , men glimtvis fandt han igen i udtrykket i øjnene og stemmen den samme indtagende blidhed , i hvis skær Astrid havde stået for ham i det år , han havde været borte . 
Hvor stærkt fremstillingen greb ham , kunne han dog ikke skjule for sig selv , at den næsten virkede befriende på ham , medens den skred frem . Han havde stadig tænkt sig , at de hindringer , der stod dem imellem , og som aldrig vare blevne bestemt udtalte og formulerede , vare af helt anden Art . Han havde været forberedt på , at der her var tale om et andet valg , en anden tilbøjelighed , og så var det udelukkende et selvopofrende hensyn til ham , hans stilling og hans navn , der havde ladet Astrid skrive det skæbnesvangre brev , som nu i et år havde holdt ham borte fra hjemmet . 
Det var , som om han pludselig fandt tonen igen fra gamle dage . 
» Men hvorfor betroede du mig dog ikke , 

hvad der var i vejen . Hvorfor lod du mig rejse i stedet for at lade mig være ved din side , da ulykken kom ? « 
» Da jeg talte med dig sidst , havde jeg jo kun bange anelser , som jeg ikke kunne røbe uden at kaste en skygge over min egen slægts navn . « 
» Men da det så skete . « 
» Ja , den aften , det skete , var jeg så overvældet af sorg og skam , at jeg syntes , at der aldrig mere kunne blive tale om , at en forbindelse mellem os kunne komme i stand , og medens ulykkerne fulgte slag i slag , hørte jeg , at du var rejst . Hvad du vidste , og hvad dit motiv egentlig havde været , kendte jeg jo ikke . Jeg havde givet dig din fulde frihed tilbage , og jeg havde ikke ret til at bebrejde dig , at du brugte den . Først langt senere forstod jeg på din fader , at du var helt uvidende om , hvad der var sket . Jeg tænkte da på at skrive til dig . « 
» Hvorfor gjorde du det ikke ? « 
» Dels fordi jeg jo ikke vidste , om mit brev ville træffe dig , og dels fordi .  .  . « 
Astrid standsede . 
» Og dels fordi .  .  . ? « 
» Fordi det forekom mig , at et sådant brev ville være en opfordring til dig , som jeg ikke kunne eller ville fremkomme med . « 
» Og hvorfor ville du ikke det ? «  sagde 

Holger Moe og lagde sin arm om Astrids liv , uden at hun gjorde modstand .  » Du vidste jo , at en sådan opfordring ville være det kæreste af alt . « 
Hun så taknemlig op på ham , og han trykkede med den ene hånd hendes hoved ind mod sin kind og kyssede hende på øjnene . 
» Lad nu sorgen være glemt . Du har allerede grædt alt for meget uden at søge trøst . Nu er der jo ikke mere nogen misforståelse , der skiller os . « 
Astrid løsnede sig af hans arm og sagde : 
» Nej , misforståelser er der ikke , og jeg takker dig af mit ganske hjerte , fordi du har bevaret mig i så trofast erindring , men en forbindelse meltem os er ligeså umulig nu som tidligere , i hvert fald foreløbig . « 
» Hvad mener du ? «  spurgte han forbavset over disse kolde ord , der kom ham så uventet , ligesom han mente , at fortroligheden atter var vendt tilbage imellem dem . 
» Jeg mener , at du som officer ikke kan ægte mig . Den , du skal gifte dig med , må have et uplettet navn , og det er mit ikke . Jeg ved , at moder har ladet sig forlede til den skæbnesvangre beslutning at påtage sig skylden for en del af hensyn til mig . Hun har gjort det for at redde vort navn , men jeg ser ikke , at det er renset , førend den fulde sandhed 

er opklaret , og hun atter er på fri fod med oprejsning af sin ære . « 
» Du er for stolt , Astrid , ligesom din moder . Du ydmyger dig selv udadtil blot for at hæve dig i dine egne øjne . « 
» Det mener du måske i dette øjeblik , men jeg har tænkt over sagen i mange , lange dage , og jeg er bleven enig med mig selv om , at jeg ikke vil udsætte min mand for , at der kommer skarn over ham og hans slægt for min skyld . « 
» Men selv om en af dine forældre var skyldige , så har du ikke ret til at pålægge dig selv et sådant offer . Hvorfor skal vi søge selvpinsler ? Skæbnen kan trykke os hårdt nok endda . Og når du sætter /så stor pris på agtelse og uplettethed i egne øjne , så må det jo også være dig nok , at du er overbevist om , at både din fader og moder er uskyldige . « 
» Det er også nok for mig personlig , men det er mig ikke tilstrækkeligt , når jeg binder min fremtid til en andens . « 
» Men hvad er da din mening ? « 
» Min mening er , at vi ved fælles hjælp på enhver måde må prøve på at få faders uskyldighed bevist og samtidig godtgjort , at moders tilståelse er urigtig . « 
» Ja selvfølgelig ville vi arbejde derpå , det lover jeg dig gerne , «  sagde Holger ivrigt , 

» men , «  tilføjede han langsomt ,  » det er en meget vanskelig opgave , fordi hele sagen allerede er kommen ind i et så skævt spor . « 
» Måske er vi komne målet et skridt nærmere . Din fader er i går taget afsted for at opsøge kommissionsdommer ttingsted og forklare ham sagens sande sammenhæng . Han er streng og hensynsløs , men jeg tror også , at han er udpræget retfærdig . Dersom han på ny tager sagen i sin hånd , tror jeg , at han vil . få et resultat ud af den . « 
» Lad os da foreløbig se Tingen an , «  sagde Holger Moe ,  » men lov mig allerede nu , at du ikke absolut vil stå fast på din beslutning , og at du vil opgive den , dersom vi blot nå til en afgørende sandsynlighed for dine forældres uskyld , om hvilken jeg er lige så fast overbevist som du , da din fader altid har stået for mig som indbegrebet af hæderlighed . « 
» Jeg takker dig for dine ord , «  sagde Astrid med varme ,  » men jeg kan ikke give dig et bindende løfte i den retning . Vi må se , hvorledes forholdene udvikle sig , og håbe det bedste . « 
» Ja ja , «  sagde Holger , der i øjeblikket ikke ville trænge stærkere ind på Astrid , inden han hørte nærmere besked .  » Lad os så opsætte at tale videre derom , indtil fader kommer hjem . Hvornår tror du , det sker ? « 

» Måske allerede med middagstoget , senest i aften antager jeg . « 
Holger Moe tog sit ur op og så på det . 
» Hvis fader kommer med middagstoget , må han jo snart være her . Kan det ikke more dig at overraske ham , så bliver jeg siddende hernede så længe . Jeg trænger til at samle tankerne efter alt , hvad du har fortalt mig . « 
Astrid nikkede venlig til ham uden at sige noget . Så gik hun langsomt op mod gården . Han blev stående et øjeblik og så efter hende . Så satte han sig ned og stirrede ud over markerne . I klart sommerlys tegnede byen langt borte sine huse , der domineredes af kirkens slanke tårne . Der faldt en behagelig træthed over ham , medens han trængte dybere og dybere ind i sine egne tankers vildsomme labyrint , 
og så skete for ham det , der pludselig kan hænde ethvert menneske . Det forekom ham , at han havde oplevet dette øjeblik en gang før i sit liv , at han havde siddet her på det samme sted under nøjagtig de samme forhold . Den underlig levende gengangertanke greb ham med uhygge og gjorde alt indeni ham så mærkværdig klart , og han syntes at høre stemmer og se mennesker fra den forrige gang , da han sad her ; det var omgivelserne , i hvilke han pludselig var sat , det var hjemmet , det var de gamle minder umiddelbart efter nye 

indtryk , som lod billedet vokse frem med en tydelighed , som var han hensat i vågen somnambulisme . 
Det forekom ham , at han hørte hurtig træskoklapren på den brolagte vej nedenunder . Der var i denne klapren , der kom nærmere fra avlsgården , ligesom lyden af en flugts frygt . Pludselig standsede støjen af jernbeslag mod sten , som om træskoenes ejermand var bleven fængslet til stedet af sin for-følgers blik eller gestus , og lettere skridt kom efter . 
Der hørtes en ynkelig klynkende stemme , som når et menneske i hjerteangst beder for sit liv , og der lød hårde truende ord , indtil alt blev stille . Så hørtes lyden fra fire fødder tilbage mod avlsgården . 
Holger Moe sad ganske stille uden at røre sig , som frygtede han ved en bevægelse at forstyrre det minde , der med en så ejendommelig klarhed dukkede frem for ham . Han anspændte yderligere sin hjerne for ord for ord at genkalde sig samtalen i erindringen . 
Det havde været en hård , grov stemme , der havde sagt : 
» Nu strutter du igen af snakkesalighed . Jeg har set det på dig , dit sølle skrog . , men vov på at sige et ord , og jeg skal smadre hvert ben i din syndige krop . « 

» Nej , nej , jeg skal nok tie stille , men jeg synes , det er sådan synd . « 
» Synes du . Den slags syner må du lægge af , thi ellers skal jeg hakke dig til plukfisk både dig og din forbandede yngel , så kæften nok skal holde tæt på jer . « 
Ja sådan vare ordene faldne ! 
De vare åbenbart fødte af den angst og uro , som var opstået , da kommissionsdommeren for et Års tid siden nærmede sig egnen . Tavse vidner havde fået mæle igen , der skulle bringes til stilhed ved overtalelser eller trusler , gamle samvittighedsskrupler vare dukkede frem på ny og skulle druknes med list eller vold . 
For holgermoe , der selv var udenfor mistænksomhedens udkastede garn , stod det pludselig som afgjort , at hr . og Fru brun måtte være uskyldige , og at den samtale , der for et år siden for ham ikke kunne rumme andet end et almindeligt skænderi , ved en forsynets tilskikkelse var bleven ham betroet som nøglen til skete misforståelse^ åbenbaring . 
Han havde fået en ubetinget tillid til sine friske øjnes syn på tingene , og med den ilterhed og glæde , som en befriende tanke skaber i fødselens øjeblik , rejste han sig og skyndte sig gennem haven . Han havde rent glemt , at han skulle vente på et vink af Astrid , for at han kunne komme som en overraskelse for sin fader , han var kun ivrig efter 

at få luft for sin antagelse og dele dens udsigts glæde med en anden . 
Dog vejen gennem haven var allerede tilstrækkelig til at få det Brus af begejstring og sikkerhed , der havde fyldt ham , til at fordampe . Hans sunde sands sagde ham , at han let kunne ødelægge alt og måske fremkalde falske forhåbninger ved således at buse ud med den tanke , der var opstået i ham . Her gjaldt det først og fremmest om at handle med roligt overlæg . Langsomt gik han derfor tilbage igen mod højen , og den antagelse , der straks havde begejstret hans fantasi , havde det held også at bestå forstandens nøgterne prøvelse , og hans pludselig opskudte forhåbning gik over til virkelig funderet tillid til fremtidens lysere muligheder . 
Han blev siddende stille en halv times tid , medens han nøje overtænkte , hvorledes han bedst skulle gribe sagen an , og det var åbenbart , at hans egen plan tiltalte ham , thi han tændte en cigaret og pustede velbehagelig røgen fra sig i den friske , klare luft , hvor de første myg begyndte at summe . 
Da han intet tegn fik , gik han op på gården . 
Obersten var ikke kommen tilbage , og Holger og Astrid spiste til middag sammen , medens han helt jovialt fortalte om sit ophold i Frankrig og krigens begivenheder . Skønt det 

levende interesserede den unge pige , kunne hun dog ikke frigøre sig fra en trykkende følelse på grund af hans gode lune . Skulle han i virkeligheden ved hendes vægring have følt sig befriet for et ansvar ? 
Da obersten om aftenen kom hjem , træt og nedslået over sin rejses resultat , blev han kendelig oplivet ved at se sønnen . 
De blev siddende sammen langt ud på natten i dyb samtale , og da de endelig gik til ro , var obersten både glad og forbavset over den måde , på hvilken sønnen havde taget de meddelelser , som han i et helt år havde ømmet sig ved at betro ham . Obersten så i sin søn kun den noble karakter , der ikke ville svigte en ung pige for hendes forældres synders skyld . Han kendte intet til Astrids vægring og den nye kamp , som Holger Moe forberedte , for at besejre den . 
Nittende kapitel . 
Den næste formiddag tog den unge løjtnant ind til byen under det naturlige påskud , at han skulle ordne sin bagages forsendelse . 
Det første , Holger Moe gjorde , da han var nået ind til banegården , var at telegrafere 

til en af sine kolleger i København med forespørgsel om , hvorledes krigsministeriet stillede sig over for dem , der havde deltaget i krigen uden tilladelse og nu atter meldte sig til tjeneste . 
Derefter gik han op til herredsfogden , som han traf i hans hjem , og som modtog ham med den største elskværdighed . Holger Moe , der fra lille dreng havde haft en vis respekt for embedsmandens tilsyneladende så imponerende skikkelse , talte nu rent ud og fortroligt med ham , og den anden hørte efter med opmærksomhed og velvilje . 
Da han var færdig , sagde herredsfogden : 
» Jeg forstår godt deres Iver for at få hr . og Fru Bruns uskyldighed godtgjort , og de kan forstå , at de i mig vil have en varm medhjælper . Jeg har jo selv holdt meget af familien på  » Strandskov «  , og det var mig på en gang en sorg og en ydmygelse , da sagen tog den vending , den gjorde . Imidlertid kan jeg ikke frigøre mig for den tanke , at deres formodning er vel løs . « 
» Jeg synes , det er så naturligt at antage , at disse to mænd i hvert fald ved besked om branden . « 
» Så naturligt er det vel egentlig ikke . For dem er det naturligt , fordi de ikke kender nogen anden forbrydelse her på egnen , og fordi de arbejder for dem , som de har sym 

pati for , det er selvfølgelig både deres ret og vel endog deres pligt . Mit forhold er jo imidlertid helt anderledes . Jeg er embedsmand , og jeg har ikke lov til at gå efter sympatier . « 
» Men når der er en mistanke , har de dog ret til at undersøge den . « 
» Selvfølgelig , når mistanken har et virkeligt grundlag . Men ligeså lidt , som det i sin tid kunne være faldet mig ind at anholde proprietær brun på et meget løst indsamlet bevismateriale , ligeså lidt kunne det nu forenes med mine principper om retspleje at sætte to sølle fyre fast for at befri en tredje person . « 
» Men selv om de ikke havde stukket ild på , så tyde de fremsatte trusler dog på , at der er begået noget andet ulovligt , ja truslerne i sig selv er vel ulovlige . « 
» Ja , såfremt den , der er truet , besværer sig , men hvor der ingen klage er , der er heller ingen sag . Og måske drejer det hele sig om et gammelt privat mellemværende , som hverken de eller nogen anden kan have interesse i at få oplyst , men som kan gøre megen skade folde mennesker , når det kommer frem . « 
» Jeg synes næsten , de er for human , hr . Herredsfoged . « 
» Måske , men derfor få embedsmænd af min skole jo også undertiden en mand sendende fra ministeriet til at stramme os op , «  sagde 

herredsfogden med et næsten spydigt smil .  » Kender de iøvrigt de to formentlige vidner ? « 
» Ja , det gør jeg absolut . Da de gik tilbage mod gården , rejste jeg mig fra min plads og så efter dem . « 
» Nå , og de er sikker på , at de begge endnu tjene på  » Strandskov «  , at man i hvert fald kender deres opholdssted , ja at de i det hele taget leve ? « 
Holger Moe blev rød helt op på panden . Den mulighed , at et af disse vidner måske var død i det år , han havde været borte , var slet ikke falden ham ind , skønt den ikke lå helt fjern . 
Herredsfogden lagde mærke til hans forvirring og sagde med næsten triumferende tonefald : 
» Ja , der kan de se , med hvormegen omtanke man må gå til værks i sådanne sager , «  og idet han nu følte sig selv som den , hvis skarpsindighed skulle bringe undersøgelsen videre over dens første svage punkt , spurgte han : 
» Hvem var så de to ? « 
» Den ene var Karl på gården , en høj stærk fyr . Hans fornavn var Niels , men hans efternavn har jeg aldrig hørt . Jeg tror , de kaldte ham  » Store Niels «  . « 
» Nå , og den anden ? « 
» Den anden ved jeg ikke hvad hedder , 

men han blev aldrig kaldt andet end : nattevagten , så han er ikke til at tage fejl af . « 
» Nattevagten , «  gentog herredsfogden .  » Ja her er måske et spor . Hvis jeg ikke husker fejl , var den , der havde haft vagt på gården , den eneste , der afgav en noget vaklende forklaring . Først havde han set nogen liste sig om , dernæst forklarede han , at han havde sovet . Det var min anskuelse , at den sidste forklaring var den rigtige , da hangjorde et meget sølle og skroget indtryk , og at han kun kom med den første for at give det udseende af , at han havde været på sin post . Den ændrede forklaring kan jo ganske vist også være fremkaldt ved et pres af den mulig skyldige . Her er i hvert fald et punkt , som der er rimelighed i at undersøge , da det står i direkte forbindelse med branden . « 
» Hvad vil de da gøre , «  spurgte Holger Moe , der atter fik nyt håb . 
» Foreløbig vil jeg tænke over sagen til i morgen og gennemgå det første forhør . Dernæst må de skaffe at vide , om de to pågældende personer endnu begge opholde sig her i jurisdiktionen . Sig foreløbig ikke noget til et eneste menneske . Finder vi de to vidner , gælder det at få dem til at afgive forklaring hver for sig , uden at de have anelse om hinandens udsagn . Vi må så sammenholde deres forklaringer , en uoverensstemmelse imel 

lem dem vil måske føre os i den rigtige retning , men er de indbyrdes overensstemmende og gå ud på , at der ikke er sket noget ulovligt , vil jeg på ingen måde kunne forsvare at beholde dem på bekendelse og måske føje to nye uretfærdigheder til den , der allerede er begået . « 
Holger Moe rejste sig og takkede herredsfogden for hans elskværdighed , men han var betydelig mindre tillidsfuld , end da han var kommen . Han spiste til middag i byen og modtog om eftermiddagen svar på sit telegram . Det gik ud på , at krigsministeriet ikke ville gøre noget ved sagen , medmindre der skulle ske reklamation fra Tysklands side . Efter det udfald , krigen havde fået , og i betragtning af det ringe antal danske officerer , der havde deltaget på fransk side , var dette imidlertid ikke rimeligt . 
Holger Moe kunne altså uantastet vende tilbage til København efter at have meldt sig til tjeneste . 
Denne meddelelse var meget behagelig og lysnede atter op i hans humør . Da han kom tilbage til  » Strandskov «  var han derfor ligesom de foregående dage i godt lune , men det stødte atter Astrid , at han ikke , efter at oberstens plan var strandet , ytrede et eneste ord om , hvad udsigter der var til at få Fru Bruns uskyld bevist . Udsigterne vare ganske vist 

små , men Astrid ville have været tilfreds med nogle tomme trøstegrunde , der kunne have bevist hende , at han ikke helt havde opgivet at nå det resultat , som hun havde sat som en betingelse for deres forbindelse . Da hun den aften kom op på sit værelse , var hun næsten på det Rene med , at Holger ikke mere brød sig om hende , og tanken snørede hendes hjerte sammen , thi med den forsvandt den sidste fattige solstråle fra hendes formørkede sind . 
Det var , når hun tænkte tilbage , også påfaldende for hende , at han flere timer af aftenen havde været borte , hvorhenne vidste hun ikke . 
Sagen var , at Holger Moe , da arbejdet på gården var endt , var søgt ud på en lille gruset plads , der lå bagved borgstuen . Her plejede folkene ofte at samles , når vejret var godt . Karlene spillede en slags kegler med nogle gamle stykker brænde eller smøgede deres pibe , medens pigerne dansede med hinanden til en forkølet harmonikas toner . 
Holger Moe havde budt cigarer rundt og indladt sig med folkene . Han havde spurgt til dem alle sammen og havde fået vidtløftige forklaringer om hver enkelt , også om store-niels og nattevagten . Den førstnævnte var ikke mere på gården , da han ikke kunne enes med forvalteren . Han tjente nu på  » Sol 

høj «  , en mils vej derfra . Nattevagten var derimod stadig på gården , men han var kun skrøbelig og plagedes svært af gigten , der i vinter havde fået slemt tag i ham . 
Holger Moe var tilfreds med oplysningerne , og folkene vare mere end tilfredse med oberstens søn , der ikke var bleven det mindste storagtig , skønt han havde været helt nede i Frankrig og slås med tysken . 
Under et nyt påskud tog Holger Moe atter næste formiddag til byen , men denne gang var det Astrid påfaldende . Hun var nu næsten sikker på , at han kedede sig ude på  » Strandskov «  , og hun led i hans fraværelse . 
Den unge løjtnant søgte atter herredsfogden , der nu havde sat sig fuldstændig ind i den fem år gamle sag , og som var tilfreds med de oplysninger , han fik om de to eftersøgte , der begge havde ophold i hans jurisdiktion . 
Det gjaldt nu om at finde den fornuftigste fremgangsmåde . Var en af dem den skyldige , måtte det være store-niels , da det var ham , der havde truet . Det var derfor bedst , at han , der vel også var den hårdeste at få bugt med , blev stillet overfor hele rettens majestæt . Han skulle derfor afhentes af en betjent tidlig om morgenen og bringes lige til rådhuset . Det skulle samtidig meddeles til ejeren eller forvalteren på  » Solhøj «  , at her 

redsfogden havde ønsket at tale med en af folkene . 
Nattevagten derimod gjaldt det om ikke at skræmme , da man i så fald næppe fik noget ud af ham . Holger Moe skulle derfor om middagen sende ham til byen med et brev til herredsfogden , der så ville benytte den tilsyneladende tilfældige anledning til at udfritte ham i hjemmet . Derefter kunne en eventuel konfrontation finde sted , dersom der var nogen udsigt til , at en sådan kunne føre til et resultat . 
Efter denne aftale tog Holger Moe tilbage om eftermiddagen og ventede i spænding på , hvad den næste dag ville bringe- 
om morgenen kom en civilklædt betjent kørende over på  » Solhøj «  og bad forvalteren , om  » Store-niels «  måtte følge med . Han blev hentet fra sit arbejde , og betjenten meddelte ham , at herredsfogden ønskede at tale med ham . Karlen var høj og skulderbred , hans ansigt var glatraget og hans væsen mut . Han sagde ingenting , da han fik meddelelsen , men gik ind i sit Kammer og gjorde sig i stand . 
På vejen til byen sad han ganske tavs , hvad der faldt betjenten meget belejligt , da han havde fået ordre til ikke at sige et ord for ikke at forkludre sagen . 
Kørselen gik lige til rådhuset . Borgmesteren havde iført sig hele sin uniforms 

værdighed og syntes endnu større end sædvanlig , medens han med hænderne på ryggen stod foran skranken . 
» Store-Niels «  blev ført ind , og det oplystes at hans navn var Niels Peter Jønsson , og at han var født i Skåne , men i mange år havde tjent i Danmark . 
Herredsfogden så strengt på ham og sagde : 
» Der er kommen klage over dem . « 
» Så —å ? «  svarede karlen trægt . 
» Ja , det er folkene på  » Strandskov «  , der have klaget over , at de har anvendt trusler om vold over for dem . « 
» Hvem har klaget ? « 
» Den Karl , der har nattevagt på gården . « 
» Nå ham ! « 
» Er det ikke rigtig , at de har truet ham , «  sagde herredsfogden myndigt og gik et skridt hen imod den tiltalte . 
» Jo —o , det kan nok være . « 
Herredsfogden lindede lidt ved den stive uniformskrave , som om han følte sig lettet ved dette svar . 
» Hvorfor har de truet ham ? « 
» Det vil jeg ikke sige , «  sagde karlen , og det var tydeligt , at dette svar kun blev givet for at vinde tid til at få en udflugt lavet sammen i det tungtarbejdende hoved . « 
» Så vil de blive tvunget til at svare ved 

at hensættes i fængsel . Kom nu blot frem med det . Det er jo i deres egen interesse , da det er dem , der er anklaget . De har måske haft deres lovlige grunde . « 
>ja , det har jeg . « 
» Lad mig så høre dem . « 
» Han ville fortælle min kone , at jeg havde noget at bestille med en af pigerne . « 
» Har han sagt det ? « 
» Ikke sådan rent ud , men han havde truffet mig om natten , og han hentydede et par gange dertil . « 
» Nå sådan , ja så er det hele vel ikke andet end vrøvl . De har vel stunder til at blive her en times tid , at vi kan gøre sagen af med det samme ? « 
» Jo , det har jeg nok . « 
Herredsfogden kaldte på arrestforvareren og sagde til ham : 
» Hør Petersen , deres kone kan vel nok lave lidt frokost . « 
» Javel hr . Herredsfoged . « 
» Jeg skal nok godtgøre hende det . « 
» Ja bevares , hr . Herredsfoged . « 
» Tag så den mand med dem ned . Han kan nok trænge til en bid brød og en snaps efter den lange køretur . Jeg kommer igen om en times tid , når jeg har spist . « 
» Javel hr . Herredsfoged . « 
Og dermed gik arrestforvareren sammen 

med  » Store-niels «  , der nu følte sig helt beroliget og næsten smigret over herredsfogdens venlighed . 
Da embedsmanden var nået over torvet til sin bolig , stod nattevagten der allerede med brevet fra  » Strandskov «  . Herredsfogden tog imod det og sendte karlen ud i køkkenet , for at han kunne få noget at spise og drikke . Når det var besørget , skulle han komme ind igen og hente svar . 
Herredsfogden brækkede brevet , læste det og skrev på et stort ark papir nogle høflighedsytringer , der vare ligeså ligegyldige , som dem , han havde modtaget . Han foldede det store brevskab sammen og lagde det i en majestætisk konvolut , på hvilken han satte et stort segl . 
Lidt efter bankede det på døren , og nattevagten , der var bleven beværtet af pigen , kom ind på hosesokker , efter at han havde stillet tøflerne fra sig i køkkenet . 
» Nå , «  sagde herredsfogden ,  » har de fået noget at leve af ? « 
» Ja , jeg siger da så mange tak , «  sagde nattevagten og tørrede sig om munden . 
» Tror de nu , de kan passe ordentlig på brevet ? «  spurgte herredsfogden og rakte ham den store konvolut . 
» Ja , det skulle der da vel ikke være noget i vejen for . « 

» De har tjent i mange år på  » Strand-skov «  . « 
» Ja det har jeg , hr . Herredsfoged , til mikkelsdag bliver det seksten år . « 
» Det har nok ikke altid været lige behageligt for dem . « 
» Åh jo , da . « 
» Det er bleven mig meddelt , at de oftere har været genstand for trusler fra en Karl , som de kaldte  » Store Niels «  . « 
» Hvem har fortalt hr . Herredsfogden det ? « 
» Ja , det kan jo være dem det samme , men det er blevet mig fortalt , at han har truet dem , fordi de ville fortælle hans kone , at han havde noget at bestille med en af pigerne på gården . « 
» Det har jeg aldrig sagt . « 
» Ikke , hvorfor truede han dem da ? « 
Spørgsmålet kom så overraskende for den sølle nattevagt , at han formelig kom til at ryste i knæerne , og han sagde stammende : 
» Det tør jeg ikke sige . « 
» Tør de ikke ? Hvorfor tør de ikke det ? « 
» Nej , hr . Herredsfoged , de må ikke spørge mig mere . « 
» Er det ham , de er bange for ? « 
» Ja , «  svarede nattevagten med uskrømtet oprigtighed . 
» Ham skal de ikke være bange for , han kommer ikke ud for det første . « 

» Har han meldt sig selv ? « 
» Ja , «  svarede herredsfogden med eftertryk efter en pause ,  » det har han netop . « 
» Nå , gud ske lov , «  sagde nattevagten med et befriende suk ,  » så er det da endelig sket . « 
» Har han talt til dem om , at han ville gøre det ? « 
» Ja , for et par måneder siden , kort efter at proprietæren var død . Jeg sagde til ham , at selv om han havde noget imod ham , så var det dog synd , at hun nu skulle lide for det , derfor ville jeg melde ham . « 
» Og så truede han dem ? « 
» Ja det gjorde han jo , men til slut sagde han , at han så hellere ville melde sig selv , nu da proprietæren var død . « 
» Havde de da set ham gøre det , «  spurgte herredsfogden med lidt usikker stemme , da han endnu ikke var fuldstændig klar over udstrækningen af denne bekendelse . 
» Nej , men så omtrent . Jeg havde om aftenen , godt en time før ilden blev opdaget , set ham springe ud af vinduet , der vendte ud til smøgen fra rullestuen . « 
» Og så troede de , at det var ham , der havde påsat ilden . « 
» Det var jeg næsten sikker på . « 
» Men hvorfor i himmelens navn sagde de det da ikke , mand ? « 

» Jeg havde også begyndt at snakke om det , da han fik fat på mig og truede mig med at ville slå mig til krøbling , dersom jeg ikke tav og sagde , at jeg havde sovet . « 
» Og det gjorde de . « 
» Ja det gjorde jeg , hr . Herredsfoged . Det var jo dem selv , der forhørte mig . « 
» Det var en stor synd , som de begik . « 
» Jeg kan da ikke blive straffet derfor ? « 
» Det er højst rimeligt , min gode mand . De havde som vidne at forklare sandheden , og i hvert fald burde de være fremkommen med den , da de så , at en uskyldig var bleven dømt . « 
» Det var også min mening , og jeg var lige på vejen ind til den fremmede dommer , da proprietæren var bleven sat fast , men så havde fruen allerede tilstået . Så vidste jeg ikke , hvad jeg skulle tro . Det var måske hende , der havde overtalt ham til at gøre det . « 
» Ja , ja , «  sagde herredsfogden .  » De må i hvert fald foreløbig blive her . De kan gå ud i køkkenet igen og få en kop kaffe , måske sender jeg senere bud efter dem . « 
Nattevagten listede temmelig slukøret af . Han havde en fornemmelse af , at han havde gjort noget galt . 
Herredsfogden gik imidlertid over på rådhuset og gav ordre til , at  » Store-niels «  skulle føres frem . 

om arrestforvareren havde forstået herredsfogdens ord som en opfordring , eller om «  det blot skyldtes tilfældigheder , var ikke let at afgøre , nok er det , at den store stærke Karl sikkert havde fået et par snapse flere , end han kunne tåle , og under begge hans kinder tegnede sig et dybt , mørkeblåt skær . Hans øjne vare stærkt rødsprængte , og hans holdning overdreven rank og stiv . Arrestforvareren selv struttede af rødmusset !] ed og velvære , som om han følte sig yderst tilfreds både med sit eget værk og med den ny måde at omgås tiltalte . 
Herredsfogdens mine var derimod alt andet end velvillig , og idet han gik lige mod  » Store-niels «  , sagde han til ham : 
» Det er jo ikke sandt , at de har truet nattevagten , fordi han ville sladre til deres kone . « 
» Er det ikke , «  sagde karlen , der åbenbart næsten havde glemt , hvordan samtalen forrige gang havde udviklet sig med herredsfogden . 
» Nej , de har truet ham til at give falsk forklaring om hans forhold under branden . Hvorfor har de gjort det ? « 
» Det har jeg ikke . « 
» Jo , de har . De var bleven ond på proprietæren . Så brændte de gården af , og da nattevagten overraskede dem , truede de ham til at forklare , at han havde sovet . « 

» Det kan de ikke bevise , «  sagde karlen trodsig . 
» Nægt det ikke , «  vedblev herredsfogden .  » Deres kammerater kalder dem jo store-Niels eller stærke Niels , og de praler selv af deres kræfter . Vil de , der er sådan en kraftkarl , virkelig lade en lille spinkel kvinde , der aldrig har gjort dem noget , lide for deres skyld ? « 
» Nej , det vil jeg heller ikke , «  sagde  » Store-niels «  med den halvdruknes letvakte æresfølelse . 
» Det er altså dem , der har brændt  » Strandskov af ? « 
» Ja , «  sagde  » Store-niels «  og rettede sig næsten stolt . Tilståelsen gjorde et dybt indtryk på herredsfogden . Han overså i et nu rækkevidden både for hans venner på  » Strandskov «  og for hans eget ry som embedsmand , og hans ben kom næsten til at ryste under ham . 
Med overstrømmende venlighed gik han hen til  » Store-niels «  og lagde hånden på hans skuldre . Det gjaldt jo om at forfølge tilståelsen , inden den mulig blev tilbagekaldt uden yderligere støttepunkter . 
» Fortæl mig nu , hvorledes det hele er gået til . Nu , da de har tilstået , vil netop alle biomstændighederne kunne komme til at tale til gunst for dem . Hvad havde de imod proprietæren  ? « 

» Han havde slået mig . « 
» Det er jo en meget formildende omstændighed . « 
» Jeg ville ikke lade mig slå . « 
» Nej det forstår jeg . « 
» Det var sket en gang før , da bed jeg det i mig . « 
» Men så skete det igen ? « 
» Ja . « 
» Hvornår ? « 
» Middagen før branden . « 
» Hvorfor ? « 
» Ikke for noget . Proprietæren blev hidsig , fordi arbejdet ikke gik ham hurtigt nok . Han sad længe og gloede på mig , så slog han mig med stokken over ryggen og sagde :  » Rap dig nu , din drivert , ellers bliver du smidt på porten . « 
» Så besluttede de at brænde gården af for at hævne dem ? « 
» Nej . « 
» Hvad da ? « 
» Jeg ville bare give proprietæren en omgang til tak . Da jeg om aftenen så , at døren til rullestuen stod åben , gik jeg derind for at vente , til han kom forbi . « 
» Så ville de slå ham ? « 
» Ja , jeg ville give ham et par ordentlige over nakken . « 
» Men de gjorde det ikke ? « 
» Da proprietæren gik forbi døren , blev jeg 

bange for at slå ham . Jeg tænkte på , at dersom han*kaldte hjælp til , ville jeg blive overmandet , og jeg syntes også , at det var fejt at overfalde ham bagfra . « 
» Den tanke behøver de ikke at skamme dem over . Men ildløsen ? « 
» Da jeg ikke fik hævnet mig på ham , og jeg tilfældig opdagede , at der stod nogle flasker petroleum i et gammelt ildsted , faldt den tanke mig pludselig ind at brænde gården af . « 
» Så slog de en flaske ned i rullen , «  sagde herredsfogden , der kendte Fru Bruns tilståelse , og som nu begyndte at forstå sagens sammenhæng . 
Karlen , der under forhøret var bleven helt ædru , så forbavset på herredsfogden og sagde  : 
» Ja , det gjorde jeg . « 
» Og så tændte de ild i den ? « 
» Nej , «  svarede karlen næsten fornærmet .  » Da jeg havde hældt den første flaske ud mellem stenene og stukket nogle klude , jeg fandt på gulvet , imellem dem , hørte jeg en tage i døren . Jeg blev bange og sprang op ad en lille stige , dei’ førte op til loftet oven- , over . « 
» Det var Fru brun ? « 
» Ja ! «  sagde store-niels atter overrasket .  » Det var fruen . Hun så , hvad der var sket , 

og da jeg i det samme kom til at røre mig , sagde hun :  » Er der nogen ? Jeg forholdt mig stille som en mus . Lidt efter gik hun . « 
» Så gik de ned og satte ild til ? « 
» Jeg tror , at jeg havde opgivet mit forsæt , men jeg blev bange for , at det skulle blive opdaget , hvad jeg havde gjort . Så mente jeg , at det var bedre at udslette alle spor . Jeg lukkede døren indvendig fra , slog en flaske petroleum til på rullen og satte en tændstik til hist og her . Så sprang jeg ud af vinduet til smøgen . « 
» Og der så nattevagten dem ? « 
» Ja , men straks tænkte han ikke over det . Han truede blot ad mig . Flan troede , jeg havde været derinde med en af pigerne , og den tro lod jeg ham være i . « 
» Havde de tænkt , at hele gården skulle brænde ? « 
» Nej , jeg blev helt forskrækket , da jeg så , hvordan det blussede , og jeg var den ivrigste til at redde kreaturerne . « 
Derefter standsede forhøret , og  » Store-niels «  blev arresteret . Den næste dag blev han atter taget ned og fragik det hele , men efter at han var bleven konfronteret med nattevagten og forskellige af folkene på  » Strandskov «  , indrømmede han atter , at hans første forklaring var rigtig . 

om aftenen skrev herredsfogden til justitsministeriet , der sendte ordre til fængslet om øjeblikkelig at sætte Fru brun i frihed . 
Tyvende kapitel . 
Det var en sen sommereftermiddag . Solen sendte lange , skrå stråler ind i cellen , hvor Fru brun som sædvanlig var beskæftiget ved sit arbejde . 
Pludselig hørtes der hurtige trin i gangen og raslen af nøgler . Fangen så forbavset op , lyden standsede uden for hendes dør , den åbnedes , og opsynsmanden trådte ind . Han havde en byldt under armen . 
» Her er deres klæder , «  sagde han . 
Fangen lagde straks forbavset mærke til , at han brugte formen : de . 
» Om en halv time må de være omklædt . «  derefter lukkede han atter døren . 
Fru brun åbnede forbavset pakken . Det var hendes egne klæder , dem , i hvilke hun var ankommet til fængslet . En underlig følelse af atter at blive menneske gik igennem hende , medens hun stykke for stykke tog tøjet på . 
I løbet af ti minutter var hun færdig med sin omklædning og satte sig urolig i den yderste 

spænding . Var befrielsens dag nær , men på hvilke vilkår var den i så fald købt , og havde alle hendes lidelser været forgæves ? 
Endelig kom opsynsmanden tilbage , åbnede døren og bad hende følge med . 
For første gang så hun sig rigtig om i det skumle rum , hvor hun nu havde levet et halvt år . Frihedslængselen havde fået så stærkt tag i hende , at hun troede , hun ville blive gal , hvis man atter befalede hende at tage fangedragten på for at indelukkes i den triste celle . 
De gik gennem de lange gange ned til inspektørens kontor . Opsynsmanden åbnede døren og lod hende træde ind . Inspektøren , der var en høj mørk mand , med et alvorligt , bestemt udtryk , kom med velvilje hen mod Fru brun . 
» Jeg har fået ordre fra justitsministeriet til straks at lade dem sætte i frihed . De er fri . «  fri ! Fru brun forstod næsten ikke ordet . Hun havde siddet og regnet med dage og timer , hvor længe hun endnu havde tilbage , og så kom dette frihedsbudskab som en strålende stjerne , der pludselig  .tændes i en lang , dyb nat . 
Fru brun blev så overvældet , at hun måtte sætte sig på en stol . 
Endnu vidste hun imidlertid ikke , hvorledes det var gået til , at hun var bleven sat på 

fri fod , men hun spurgte ikke . Hun havde allerede taget sin beslutning om at skaffe sig dette at vide på anden måde , thi ud af fængslet ville hun helst så hurtigt som muligt . Det var næsten , som var hun bange for , at det atter skulle slå i om hende . 
Hun indskrænkede sig derfor til at nikke til tak og ville række inspektøren hånden til afsked . Han , der var vant til at se fangers bevægelse ved pludselig løsladelse , trængte ikke nærmere ind på hende , men han gik hen til et skab og trak en skuffe ud . 
» Jeg har noget , som jeg skal give dem inden deres løsladelse , «  sagde han . 
Derpå rakte han hende et lille sammenlagt stykke papir . Fru brun kunne mærke , at der var penge i det , og hun blev underlig ved denne almisse . 
» Tag de dem roligt , «  sagde inspektøren .  » Det er penge , som de ærlig har slidt for . Det er de overarbejdspenge , som blive lagte til side til enhver fange , der arbejder ud over det reglementerede . Der er ialt tretten daler og sytten skilling . Vil de så kvittere her . « 
Fru brun tog pennen , der blev rakt hende , og skrev sit navn . 
Derefter gav inspektøren hende hånden og sagde : 
» Til dem behøver jeg ikke at henvende de sædvanlige , advarende ord . De går herfra 

som en frikendt , hvis ophold her vi kun kunne beklage . « 
Fru brun trykkede hans hånd i taushed , så gik hun . 
Opsynsmanden førte hende ned gennem porten , der åbnede sig knagende og derefter tungt faldt i bag hende , som lukkede den fast og uigennemtrængeligt for alle de mørke minder . 
Fru brun trak vejret dybt og indåndede i‘et langt drag den friske sommerluft . 
Derefter skråede hun over vejen hen til præsteboligen og ringede på . Præstens halv-voxne datter lukkede op . Hun blev slet ikke forbavset ved at se denne kvinde , som åbenbart kom ovre fra fængslet . Det var så almindeligt , at de løsladte sagde farvel til præsten , inden de atter vendte tilbage til den store verden , der snart igen ville bortvejre alle de tanker , som vare fødte hos dem i ensomheden . 
Præsten tog venligt mod Fru brun og førte hende ind i sit studereværelse . Vinduerne stod åbne , og ude fra haven trængte en frisk vellugt af blomster ind i stuen . 
» Ser de så , min kære Fru brun , Vorherre vendte alt til det bedste . « 
» Ja , det er det , jeg jo endnu ikke ved , men at de har hjulpet Vorherre , det er jeg temmelig sikker på . « 
Præsten nikkede . 

der var ikke så lidt af en bebrejdelse i Fru Bruns stemme , da hun sagde : 
» Jeg havde dog taget det løfte af dem , at de ikke måtte røbe min hemmelighed . « 
» Og jeg havde lovet dem det , «  svarede præsten myndigt ,  » såfremt overholdelse af løftet ikke stred mod min samvittighed . « 
» Gjorde den da det ? « 
» Ja , det stod for mig som syndigt at lade forholdene udvikle sig videre i løgn , fordi løgnen altid føder ny løgn , selv om den benyttes i det godes tjeneste , medens sandheden spreder lys og klarhed som sol i mørke . Derfor sendte jeg meddelelsen til den mand , derefter deres eget gentagne vidnesbyrd har været dem den mest trofaste ven i ulykkens dage . Og samtidig med sandheden kom også lyset , og det klarede op også i de kroge , som mistænksomheden havde mugnet , og hvor også de tidligere så forbrydelsens klamme krybdyr-stikke øglehovederne frem . « 
» Hvad mener de , «  spurgte Fru brun forbavset . 
» Jeg mener , at det slet ikke var deres mand , der har brændt  » Strandskov «  af . « 
Fru Bruns teint , der var bleget af fængselsluften , blev næsten gusten , hendes øjne stirrede forfærdede som ved et febersyn , og hun spurgte tonløst : 
» Hvem var det da ? « 

» Det véd jeg ikke . Jeg har kun ufuldstændige efterretninger , men jeg véd så meget , at den , der har sat ild på , er en person , der har gjort det af ondskab mod deres mand , hvis uskyld nu er absolut hævet over enhver tvivl . « 
Fru brun var falden helt sammen i præstens stol . Hun holdt hænderne for øjnene og græd heftigt . Han lod hende roligt sidde , medens han næsten betragtede hende med velbehag . Endelig sagde han : 
» Græd kun ud , græd kun ud , så vil gråden tage alle de tunge , mørke minder med , og den vil give dem fred i sjælen , fred med dem selv og deres tanker . « 
Fru Bruns gråd stilnede af , det var , som om denne aristokratiske natur ikke ville tåle vidner til sine tårer . 
» Husker de , hvad jeg sagde til dem , da vi første gang taltes ved : det er ikke menneskets sag at spille forsyn . De har med vold grebet ind i begivenhedernes gang , hvem véd , hvorledes Vorherre havde ført det , dersom de havde lagt afgørelsen i hans hånd . Vi er selv så kortsynede , at det er farligt at tro sig klog på andres tanker . Dog jeg vil ikke dømme dem . Det har jeg heller ikke gjort , men jeg har bragt sagen frem i dagens lys , og Vorherre har ført alt til det bedste , så vidt det nu kunne ændres til det gode , bring 

ham takken og æren , men overlæg også nøje med dem selv , hvad de har at bede ham om tilgivelse for . « 
Fru brun slog øjnene ned uden at svare . 
Præsten svarede med varme i stemmen : 
» Men tro nu ikke , kære barn , at jeg ikke også skulle have øje og tanke for det store offer , de i god tro har bragt , om end ikke med ydmyghed i hjertet . Hos dem er stor beredvillighed tilstede til at gøre det gode , og derfor er der også en sag , som jeg ret inderlig vil lægge dem på sinde . « 
Fru brun så opmærksomt op , hun forstod , at her ikke var tale om ord og tanker i al almindelighed . 
Præsten fortsatte : 
» De går nu ud af fængslet med oprejst pande . De vil blive modtaget med åbne arme , de vil hos deres medmennesker næsten få en martyrglorie om deres pande , de vil selv komme til at indtage en anset verdslig stilling , der er pekuniært betrygget , og dog synes de , at de har lidt . « 
Tænk da på dem , der måske drevne af fortvivlelse have begået deres forbrydelse , som have været pinte af samvittighedsnag , og som den dag , de løslades , stå uden existents-midler , medens alle vende dem ryggen og flygte fra dem som spedalske , ret som hængte der smitte til tab af borgerlig agtelse ved omgang 

med dem . Tænk på disse ulykkelige . Tænk på , at straffen ikke er en skam men en udsoning , at det er handlingen , der er en skam , og at den , der ikke har fået straffen for sin handling , er dobbelt skyldbetynget , medens man i almindelighed bærer over med ham , blot loven ikke har sat sit stempel på ham . Ja , tænk på alt det , og skulle der være en plads på deres gård , i hvilken de kunne tænke dem , at de kunne anbringe en af disse ulykkelige , så lad mig det vide , og vær forvisset om , at bedre folk end dem , dei' have begået et fejl-•trin . angret og bødet , får de ikke . « 
» Det lover jeg dem , «  sagde Fru brun med fasthed , og det var , som så hun allerede en mission for sig . 
» Og så er der én ting endnu , «  vedblev præsten .  » De folk , som de på den måde kan hjælpe , spille selvfølgelig kun en underordnet rolle i forhold til de tusinder , der årlig løslades , uden at vide , hvorhen de skulle vende sig for atter at komme ind i det hæderlige liv , som samfund , opdragelse og forhold ofte har drevet dem ud af . Derfor må de hjælpe med til helhedens vel . De må støtte  » Fængselsselskabet «  , den nobleste og smukkeste forening , der findes i landet . Af de kvinder , der løslades , optage vi de yngste endnu lidet fordærvede under forsorg i et optagelseshus , indtil vi kunne skaffe dem kondition , og vi for 

syne dem , så vidt midlerne strække til , med de nødvendige klæder . 
Resten give vi under kontrol hjælp til udvandring , garderobe , husleje , indløsning af pantsat tøj eller anskaffelse af en symaskine . De aner ikke , hvad sådan en lille tingest kan blive for en rigdom for en sådan stakkel , der her har lært at slide fra morgen til aften , sådan som de også har slidt i dette sidste halve år . « 
Fru brun var bleven stærkt bevæget ved præstens ord . Hun forstod bedre end mange døve øren , han før havde talt for , hvad betydningen af et sådant filantropisk selskab var . 
Hun tog ned i sin lomme og rakte ham et lille papir . 
» Jeg tror ikke , at nogen skærv kan tale bedre end denne , «  sagde hun og rakte ham de få sølvpenge , som dagligt overspændt slid havde indbragt hende . 
Præsten tog imod pengene , og hans øjne blev fugtige . Også han forstod , hvad dette beløb betød for giveren . 
Fru brun rejste sig og rakte ham hånden : 
» De vil i fremtiden altid kunne regne på mig . Og nu tak for alt godt , hr . Pastor , jeg håber , vi ses oftere . De forstår , at jeg længes efter at komme hjem . « 
» Det forstår jeg , «  sagde præsten ,  » men — « 

og han blev helt forlegen , han , der for få dage siden havde tiltalt hende med du . 
» Men —  ? « 
» Tænker de på , at deres rejse ikke koster så lidt , når de skal tage med vogn og jernbane ? « 
Også Fru brun blev lidt forlegen , og den rundhåndethed , hun nylig havde vist , forekom hende næsten en arrogance . 
» Jo tak , «  sagde hun ,  » jeg fik min porte-monai udleveret sammen med mine klæder . « 
» Ja , ja , «  sagde præsten . Det skulle selvfølgelig ellers have været mig en fornøjelse at overlade dem det nødvendige beløb . Jeg ville yde dem den tjeneste med et smil , og de ville modtage den med et smil , som det sker mellem dannede mennesker , der tro hinanden og hjælpe hinanden ud af små forlegenheder . Men lad også dette mit spørgsmål erindre dem om , hvor ofte en ulykkelig stakkel står netop på dette sted i den blodigste forlegenhed , uden at nogen har tillid til ham for en skilling trods hans redeligste hensigter . Lad også det animere dem til at støtte os , og virke for os i deres kreds . « 
» De kan trygt stole på mig . « 
» Tak , frue , og vil de så ikke tillade mig at vise dem en opmærksomhed , der straks lader dem forlade dette uhyggelige sted på 

en måde , som ikke kan give anledning til misforståelse . « 
» Tak , «  sagde Fru brun med et spørgende tonefald . 
» Tillad mig at lade min vogn køre dem ind til stationen . De kan endnu komme med eftermiddagstoget . « 
Fru brun modtog tilbudet med virkelig taknemmelighed og kørte kort efter ind til stationen i præstens gammeldags kalechevogn . På banegården sprang drageren ned ad trapperne og åbnede vogndøren med et buk , medens han holdt kasketten i hånden . Så naturligt dette var , gjorde det et vist indtryk på Fru brun . Det var første gang i lange tider , hun mødte denne vanehøflighed , med hvilken vi rutte overfor hinanden i det daglige liv . 
Hun afsendte straks et telegram til  » Strandskov «  om sin løsladelse , med påbud om at sende vogn til stationen . 
Fru brun hensank i en ejendommelig sløv-hedstilstand , alt medens toget rullede afsted . Den stærke sommerluft , som hun i så lang tid ikke havde indåndet , berusede hende , og medens alt omkring hende forekom hende som en drøm , sad hun med stive , stirrende øjne uden sands for det prægtige landskab , der fo’r forbi hende i et stadig kredsende rundmaleri . 
Men efterhånden blev egnen mere kendt , der voksede ud af hvert hus , hvert træ en 

række af fortidens minder , og hun mærkede , at hun var i nærheden af hjemmet . Da vågnede alle hendes livsånder på ny med dobbelt styrke af deres dvale , hendes hjerte bankede heftigt , og hun følte en næsten kvælende glæde ved den tanke , at hun atter skulle se alle sine kære . 
Endelig standsede toget ved stationen nærmest  » Strandskov «  . 
Fru brun trådte ud af kupeen , og næppe havde hun sat foden på perronen , førend hun følte sig omslynget af to arme og mærkede et brændende Kys på sin kind . 
Det var Astrid , der uden hensyn til de mange nysgerrige blikke , der fulgte hende , modtog sin moder med hele gensynets første opblussende , hjertelige glæde . Med armen om moderens liv fulgte hun hende ud til vognen , der ventede foran banegården , og medens kusken formelig rettede ryggen rankere end ellers , kørte han de vælige heste ad de kendte veje til  » Strandskov «  . 
Fru brun og Astrid vekslede ikke et ord , de sad ganske stille med hinanden i hånden , medens de så ud over markerne . Indtrykket var endnu for stærkt og tankerne for mangeartede til at give sig udtryk i lyd . 
Meddelelsen om , at Fru brun vendte tilbage , frikendt for hver skygge af mistanke , havde imidlertid bredt sig på  » Strandskov «  og 

nærmeste omegn . Da vognen nåde i nærheden af gården , var der hist og her hejst flag , og beboerne stod ved havestakittet , løftede børnene op og viftede med lommetørklæderne . Da Fru brun kørte ind på .  » Strandskov «  , modtoges hun af hele besætningen med forvalteren i spidsen . 
Da hendes blege skikkelse trådte ud af vognen , blottedes alle hoveder , men det hurra , man havde tænkt på , forstummede , og den hurtigt bundne guirlande , der var hængt over indgangsdøren omkring ordet :  » Velkommen «  , forekom nu alle at passe meget dårligt til lejligheden og stemningen . 
Det var ikke glæde , det var højtidelighed , . der fyldte alle sind . Forvalteren trådte frem , og der var bevægelse i hans stemme , da han : sagde  : 
» Vi ønsker alle fruen velkommen tilbage til  » Strandskov «  . « 
Fru brun nikkede venligt med et blegt smil . 
Astrid fulgte hende op ad stentrappen og ind i korridoren , hvor hun så sig underlig fremmed om . 
Da hun trådte ind i dagligstuen , blev hun modtaget af obersten og hans søn . Den gamle militær , der ellers ikke var så let til gråd , havde tårer i øjnene , da han ilede hende i . Møde , greb hendes hænder og trykkede dem . 

» Tak , tak , for hvad de har gjort for mig , «  sagde Fru brun rørt . Og idet hun fik øje på den unge løjtnant , sagde hun glad overrasket : 
» Nej , Holger , er de her , det glæder mig at se dem igen . « 
Fru brun gik op på sit værelse . Da hun kom tilbage , var hun iført en sort silkekjole , der gjorde hendes blege ansigt endnu hvidere . Hendes holdning var rank , hendes væsen stilfærdigt . men det selvsikre , det selvbevidste , som obersten havde lagt mærke til ved sit besøg i fængslet , var forsvundet og var veget for en dyb sørgmodighed , der havde sin majestæt , som uvilkårligt indgød omgivelserne respekt . 
Der var dækket festligt inde i spisestuen med lys og blomster på bordet . 
Da obersten ceremonielt bød Fru brun armen og førte hende ind , blev hendes øjne fugtige , men de strålede alligevel af en ejendommelig , vemodsblandet glans , der røbede , hvilken glad overraskelse denne højtidelige modtagelse beredte hende . 
Ved bordet herskede en trykket stemning . Ordene faldt spredte og uden hensigt , det var vanskeligt for samtalen at få et fast udgangspunkt . Fru brun ønskede åbenbart i øjeblikket ikke at komme nærmere ind hverken på sin fængsling eller på mandens død . 
Obersten , der også helst ville tale om noget mere glædeligt , sagde derfor : 

» Når de takkede mig , Fru brun , må de dog særlig rette takken til Holger . Det var ham , hvem det straks faldt som skæl fra øjnene , da han hørte , hvad der var sket , at det umuligt kunne hænge rigtig sammen . Det var også ham , der fandt de nye beviser , og som trængte på hos herredsfogden for at få en ny undersøgelse i gang . « 
Fru brun nikkede til den unge løjtnant og sagde med et smil , det første , der havde spillet om hendes læber , siden hun var kommen inden for  » Strandskovs «  døre : 
» Og nu fordrer han vel sin løn ? « 
» Ja , «  sagde obersten hurtig ,  » det er netop det , han gør . Jeg tillader mig på hans vegne , Fru brun , at anholde om Astrids hånd . Jeg ved jo , at det er deres eget ønske , at det skulle være således , og jeg ved også , at det var hans kæreste håb . « 
» I ved jo , at i har mit samtykke , «  sagde Fru brun overvældet af bevægelse ,  » I ved jo også , at netop udsigten til dette parti var medbestemmende ved min skæbnesvangre beslutning . « 
Astrid rejste sig og kyssede moderen på panden , medens Holger blev stående tavs , næsten sørgmodig ved hendes side . 
» Og nu , «  sagde Fru brun og rejste sig ,  » have vi en hellig pligt , som vi ikke længere tør udsætte . « 

obersten så forbavset på hende . 
» Vi må alle i denne stund aflægge et besøg hos ham , der i dette øjeblik næsten forekommer mig at være tilstede hos os . Vi have brug for hans tilgivelse og hans velsignelse . « 
Fru brun tog et let overstykke på . Mørket begyndte at falde tæt og usikkert , medens de alle fire gik den forholdsvis korte vej til kirkegården , der lå tæt nede under bakken . En stærk sødlig Duft slog dem i møde fra buksbom og syrener , der stak deres violette hoveder frem mellem faldende guldregn . Dødsstilhed herskede mellem gravene . 
Da de nåde hen til proprietær Bruns grav , hvor roser og bregner begyndte at spire frem mellem visnede , brunede krandse , mærkede obersten , der havde Fru brun under armen , at hendes ben vaklede under hende . Han ville støtte hende , men hun trak sin arm ud af hans og lod sig synke på knæ ned på graven . 
Hun blev liggende længe i denne stilling , medens de andre andagtsfulde blev stående ved siden . Obersten blottede uvilkårligt hovedet , og sønnen fulgte eksemplet . 
Fru brun blev liggende længe uden at røre sig . Astrid begyndte at hæve øjnene , og jo mere hun betragtede denne ubevægelige skikkelse , der ikke rørte sig af pletten , desto mere steg ængstelsen op i hende . Hun mindedes 

dette øjeblik uvilkårligt sin faders død , hun syntes at se hans blege ansigt for sig , og idet hun blev greben af en næsten overnaturlig angst , gjorde hun et skridt frem og udbrød med bæven i stemmen : 
» Moder ! Moder ! « 
Fru brun rejste sig med besvær . Hendes øjne lyste i det hvide , marmoragtige åsyn med en ejendommelig glans , der syntes at tyde på , at sjælen havde været langt borte , så optaget af sin åndelige mission , at den næsten havde været uden for legemets hylster . Bt sekund blev hun stående , som om livet langsomt vendte tilbage fra en anden verden , så sagde hun med en ejendommelig tør stemme , der syntes langt fra : 
» Han har tilgivet os . « 
Hun tog atter oberstens arm , og fod for fod forlod de kirkegården . 
Holger Moe og Astrid gik iforvejen , obersten og Fru brun fulgte langsomt efter . 
Månen var kommen op . Dens stråler lyste med mild , bleg glans og kastede tynde skygger af træer og buske ind over landevejen . 
Fru brun lænede sig tungt til oberstens arm , og medens hendes blik fulgte de unges skikkelser , der tegnede sig som sorte silhou-etter mod den klare sommerhimmel , sagde hun med tung alvor i stemmen : 
» Vi to gamle have meget at tale om . « 

obersten nikkede , og i dyb , indgående samtale fortsatte Fru brun og hendes ungdoms tilbeder deres vej i denne lysende majnat , hvis stjerner syntes skabte til at tindre for unge , sværmende forelskede . 
Slutning 
en strålende dag i maj , året efter , holdt to vogne uden for en lille landsbykirke . 
Da de små klokker begyndte at ringe , førte oberst Moe frøken Astrid brun op ad kirkegulvet . 
Præsten , der stod ved alteret , talte med en stemme og en autoritet , der viste , at han ikke stod over for et fremmed par , hvis forhold vare ham ubekendte . 
Der var kun få mennesker tilstede , men de forstod alle hans ord . 
Han talte om , at det ikke er nok , at hustruen er sin mand underdanig , hun må også sætte sig ind i hans sjæls forhold , og mand og hustru skulle være som et . Sandhedens , fortrolighedens og oprigtighedens ånd skal være over ægteskabet , og de to skulle være et i ånd og sandhed . 
Den præst , der talte , var den samme , der 

havde været Fru Bruns sjælesørger i fængselstiden . Det havde været hendes eget ønske , at det skulle være ham , der besørgede vielsen , og han forsømte heller ikke den lejlighed , der bødes , til netop at berøre de strenge , som særlig måtte sætte sjælen i bevægelse hos dem , til hvem han henvendte sig . 
Under hele talen sad Fru brun med lukkede øjne , hun havde en trang til at indvendiggøre indtrykket , der var stærkere over for hende end over for nogen af de andre , der vare tilstede ved den stilfærdige bryllupshøjtidelighed . 
Da den kirkelige handling var forbi , kørte brudeparret iforvejen . 
Oberst Moe og Fru brun fulgte efter i deres eget køretøj . 
Der var over dem begge en vis højtidelig stemning , og det varede noget , inden de fandt ord til gensidig udveksling af deres tanker . 
Endelig sagde Fru brun , idet hun let berørte oberstens hånd : 
» Nu tror jeg , at vi to gamle har opnået den største lykke , som overhovedet vil blive os beskåret her på jorden . « 
» Måske ? «  svarede obersten . 
» Hvad mener de dermed , «  spurgte Fru brun . 
Obersten rettede sig i sædet . Han havde i dagens anledning for første gang i lange tider iført sig sin uniform . Han så med 

sit gråsprængte skæg endnu godt ud , og han vidste det . 
» Jeg mener , «  sagde han ,  » at den ungdomstanke , der gennem åringer har stået for mig som den skønneste , måske kunne realiseres , nu . « 
Fru brun så spørgende på ham . 
Obersten blev noget forlegen , men fortsatte med et vist ungdommeligt liv i stemmen : 
» De ved , Fru brun , at jeg fra mine yngste dage har næret en kærlighed til dem , der alt som årene er gåde , har forvandlet sig til en ærbødighed og højagtelse , der i den alder , i hvilken vi nu begge er , må kunne træde i stedet for den erotiske følelse , der binder unge mennesker til hinanden . Jeg har dog været deres mands bedste ven , og jeg tror , ifølge det løfte han før sin død tog af mig , at han i sin grav ville billige det som naturligt , om jeg trådte i hans sted over for de børn , hvis fælles forældre vi jo nu er . De ord , jeg her udtaler , er ikke udslag af en tilfældig stemning , de have svævet mig på læberne mange gange i det forløbne år . « 
Fru brun så op på obersten , og der kom i hendes øjne det kloge udtryk , der er ejendommeligt for gode hoveder , når de høre en dumhed . 
» De har altid været et stemningsmenneske , min kære oberst , og det må jeg være glad ved . Deres gode hjerte har ladet dem gøre mig så 

mange tjenester , at jeg aldrig vil kunne glemme det og aldrig vil kunne gengælde det . Men har de da ikke lagt mærke til mig i dag ? « 
Obersten betragtede Fru brun nøje , men han syntes ikke at opdage noget særlig mærkeligt . 
» Kan de ikke se , at jeg selv på denne glædes- og højtidsdag er klædt i sort ? « 
Obersten slog øjnene ned . 
» Forstår de , kære oberst , at jeg hele livet igennem må vedblive at være Alfred Bruns enke , og at jeg i ensomhed stadig må forberede mig på en dybere og inderligere forståelse af min afdøde mands karakter end den , jeg i min kortsynethed havde af ham i levende live . Vi have alle været med til at kaste skygge over hans færd , de måske alene undtagen . Når der den dag i dag spørges , hvorfor jeg påtog mig skylden , og hvorfor jeg blev straffet , så kan det kun forklares ud fra en fornærmelse mod brun , fra den mistanke , vi have næret til ham . « 
Obersten sad nedslået . Han forstod , at han havde begået en taktløshed og gjort noget , det var forkert . 
Fru brun betragtede ham med velvilje , næsten som man betragter et barn , der har sagt en naivetet . 
Obersten blev siddende nogen tid i dybe tanker . Endelig begyndte han : 
» Ja , de har ret , Fru brun . Det er mig , der 

ikke har haft den rigtige forståelse . Ofte har jeg for resten tænkt på , at Bruns død forekommer mig symbolsk . Han , den store , stærke mand med det heftige , blodrige temperament er bleven et offer for al den mistænksomhed og de alt for mange kloge tanker , som han med sit jævne , ligefremme gemyt slet ikke forstod . Han står- for mig som repræsentant for en stærkere tid , hvis mænd levede længere , sundere , robustere og mere naivt end slægten nutildags . « 
Fru brun nikkede hen for sig og sagde : 
» Jeg har så ofte måttet bede dem om at gøre mig en tjeneste , der ikke har været af den behageligste natur . Nu vil jeg til gengæld bede dem om en , som det kan være dem en fornøjelse at påtage dem . « 
» Det har altid været mig en  . . .  « 
» Ja tak , hr . Oberst , jeg kender deres gode hjerte , men der er dog alligevel forskel på den lyst , med hvilken man går til værket . « 
Der hørtes en indrømmende lyd fra obersten . 
» For et par måneder siden , »  vedblev Fru brun ,  » kom der en overordentlig elskværdig mand op til mig . Han var udsendt fra brandassuranceselskabet  » Ny dansk brandforsikring «  , og han meddelte mig , at brun i sin tid over for selskabet havde forpligtet sig til at tilbagebetale det tab , som jeg formentlig havde påført det . « 
» Jeg ved det , «  sagde obersten ,  » det var et nobelt træk i Bruns karakter . « 

» Ja , det var det , «  sagde Fru brun alvorligt .  » Da jeg fik meddelelsen , havde jeg allerede ordnet mig med hensyn til Astrids medgift , hvad der ikke faldt mig svært , da vi jo næsten intet have brugt i de sidste år og fremtidig ville komme til at bruge meget lidt . Selskabets agent gav mig ikke alene Bruns gældsbevis tilbage , men han udbetalte mig også en større kontant sum , der havde været min mands første afdrag , og som selskabet ingen ret havde til , da den virkelig skyldige var funden . « 
» Det var meget kulant . « 
» Det var det , og jeg takkede også derfor , men samtidig ønskede jeg at benytte disse penge på en måde , der kunne bevare Bruns navn for efterverdenen , og jeg har derfor tænkt mig at oprette et fond , der skal hedde  » Alfred Bruns minde «  , og hvis midler skulle anvendes til understøttelse af dem , der er komne i nød ved uforskyldt varetægtsarrest . Vil de overtage administrationen af dette fond og udpege dem , som de vil have med i bestyrelsen . « 
Obersten tog Fru Bruns hånd og trykkede den : 
» Det skal være mig en glæde at rejse min afdøde ven det minde , «  sagde han ,  » og jeg takker dem for den tillid , de viser mig . « 
Fru brun trak lempeligt hånden tilbage og sagde : 
—  » I fængslet har jeg erfaret , hvor meget 

der gøres for dem , der have udstå ! deres straf , og som man ønsker at bringe tilbage på den rette vej ; meningen tænker på dem , hvem en kortsynet dommers uforstand eller omstændighedernes uheldige sammentræf har mærket med mistanke . 
Selv om vi en gang nå så vidt , at staten vil tage sig af de hårdest forurettede , så vil der dog altid være nok tilbage , der stiltiende er dømte af loven og højlydt af den offentlige mening , og de er dårligere stillede end dem , der er åbenbare , straffede forbrydere . 
Det er de folk , vi med kærlighed og forståelse må tage os af , så længe midlerne strække til . Så kommer vel nok den dag , da andre ville hjælpe os med vor gerning . « 
Obersten nikkede bifaldende uden at svare . 
Derefter sad de begge tavse , medens det lille brudetog rullede videre mod  » Strandskov «  . 
Fru brun er bleven en gammel dame med kridhvidt hår . På gården næres der en næsten overtroisk ærbødighed for hendes ejendommelige , stive skikkelse og for hendes underlige , dybe øjne , hvis glans er bleven endnu mere gådefuld og uigennemtrængelig . 
Men mellem folkene er der også mange , der med særlig taknemmelighed må se op 

til hende ; thi sit løfte til præsten har hun holdt . Mange , der , den dag fængselets port åbnede sig for dem , gik livet i møde med ny frygt for nye fristelser , har hun taget sig af . En enkelt gang er hun bleven skuffet , men hun har fundet rigelig erstatning ved at se , hvor ofte den , hvem lovens arm først har ramt med sin tunge hånd , bliver den bedste blandt de lovlydige . 
I sin families kreds behandles hun med den største ærbødighed af alle de ældre og med en vis nysgerrigblandet forundring af de yngre . Det er hendes små børnebørns største fornøjelse , når de kunne få bedstemoder til at fortælle historier fra fængslet . Hendes ophold der er for hende blevet det samme som fjerne rejser og æventyrlige oplevelser for andre . Men bedstemoderen spøger aldrig med fængslet og dets alvor , og der er altid en dyb og formanende moral i hendes ord . Men hendes furede ansigt er mildt og hendes smil overbærende og venligt , medens hun stryger de små lyttende tilhørere over håret . 
Dog om natten , når alt er blevet roligt , kan hun ofte ligge ganske stille i mange timer og stirre hen for sig og gøre sig selv det spørgsmål , om den ene ikke ofte kan være for klog i et ægteskab , og om der ikke er en aristokratisk trang til straks at forstå fejl hos andre og påtage sig skylden for dem i stort eller 

småt , der mere er tegn på egenkærlighed end på hjerte . 
Og når Fru brun en gang for længst er død , når hundreder af år have gjort  » Strand-skov «  til en morsom bygning fra fortiden , når man ynker os , der sneglede sig frem med jernbaner og sporvogne , og kalder os den gode , gamle tid , fordi respekten er borte for vore institutioner , når kommissorier synes at høre middelalderen til — ja så vil der på  » Strandskov «  være et værelse , hvor den fremmede kun nødig vil sove , fordi sagnet går , at der spøger den gamle ejerinde Fru brun med de underlige øjne . 
Hvem hun var , ved man , thi hendes saga er nu fortalt . 

