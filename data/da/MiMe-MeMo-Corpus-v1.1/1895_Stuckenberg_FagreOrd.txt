Efteråret er inde . Sommeren er forbi . 
Solen skinner fra en dyb , blå himmel , og blæsten skiller den gamle haves grene i solfyldte gab og filtrer dem sammen igen i blinkende , hvileløs gyngen . Stormen kommer over de nøgne marker og rusker sommeren af grenene og slår mod gårdens ruder og mure . Højt oppe over trætoppene hvirvler bladene blanke efter nattens rim og flakker over haven og klæber sig læderbrune til den frosne jord , og ude bag havehegnets sorte stammer skinner åen hvid og blændende gennem de ensomme Enge . 
I den smalle lysfure mellem vindvets mørke Gardiner står Morten Jessen og ser ud på efteråret . En sødlig lugt af brænderøg fylder det lavloftede værelse . Fra den arrede jærnovn inderst i krogens skygge lyser ilden ud over gulvtæppet , 

og ovnens lange jærnrør heder den blåmalede væg og breder stank af varm farve i lugten af det brændende ved . På bordet under billedvæggen ligger mellem opslåede bøger Morten Jessens magisterkonferens og venter på den sidste gennemlæsning , og stolen er trukken frem over gulvtæppet . 
Men Morten bliver stående og ser ud i solen og blæsten . Nede under vindvet svajer , et bed sildig blomstrende asters , dybe lilla farver og rene hvide , — skære , brændende astersfarver under efterårets fuldt funklende sol , — og han mindes et blond hoved med grå , sørgmodige øjne , en hvid kjole , der blænder i solen som den hvide , vuggende asters — — 
han ser ud over haven . 
Den står ude endnu , den hvidmalede tremmebænk under de krøgede frugttræer oppe på plænen . Der ligger brunt løv over dens tremmer , og solen skinner gennem det bladløse , bredkronede æbletræ ned over bænkens hvide farve , og blæsten gynger grenenes tynde skygger hen over den . Og han husker den dybe sommerskygge , der lå over bænken og ham den eftermiddag i August , da han sad deroppe og så ned mod stuelængen og ventede . 

han husker denne eftermiddag og ser dens sol og skygger for sig , husker og ser , som han har husket og set hvert øjeblik han har rejst sig fra sit bord . 
.  .  . Han sad på den hvide bænk . 
Nede langs huset brændte solen i havegangens grus og i længens kalk . Alle vinduer stod åbne , og havedørens fløje var slåede på vid gab . Han sad på bænken under æbletræet og så over plænens sol ind i stuens kølige skygge , det runde bord midt på gulvet med blomsterne i glasskålen og fotografirammerne i kreds omkring , det blegrøde flor om lysekronen og dybest inde det firkantede spejl over klaveret . Og der , hvor stuelængen slap , løftede sig bag havehegnets grønt vandmøllens solbeskinnede gule gavl , og lyden af møllens hjul bredte sin sindige brummen i den stille luft . Så smeldede dørene dernede i stuerne bag de åbne vinduer , og ud igennem havestuen kom to pur-unge piger stormende . Den ene slank og spinkel , lys af hud og lys af hår . Solen sydede i hendes krøllede askeblonde hår-brus og stod som et Sus af lys om hendes blegblå kjole . Hun løb over gangen ind på plænen , let foroverbøjet , med hastig svirrende fodskifte , 

som flygtede hun leende for en usynlig arm , der ville lægge sig om hendes liv , og hun susede ham forbi og standsede først på kroketplænen bag ham og snappede i en fart en kølle med rød ring om skaftet . 
— jeg fik den røde ! råbte hun og svang køllen over hovedet som et tyst hurra og bøjede sig for at lede kuglen op . 
Men han blev siddende på bænken og ventede , og hans øjne søgte over mod et nedrullet grønt shirtingsgardin , der blafrede svagt bag et af stuelængens åbne vinduer . Tæt foran vindvet stod de ftre store Linde i rund klynge og løftede deres kroner som en grøn kube over havens buske og højt over den hvide længes stråtag . Væggens kalk lyste grønlig i Lindenes skygge , og tagets Mos krusede sig mørkt og køligt , hvor skyggen faldt . Eftermiddagssolen skinnede over løvet , og bierne sværmede i solen og skyggen , oppe om kronerne som små sorte glidende prikker mod himlens blå , og nede om de underste grene som gule glimt og fløjelsmørk flugt . Og ud fra den summende løvkube strømmede Lindeblomsters Duft . 
Han havde stået dernede ved det åbne vindve , 

bøjet ind igennem det og med armene hvilende på karmen . Det grønne shirtingsgardin var trukket halvt op , og over hans hoved og bøjede ryg summede nu og da en bi fra lindene ind i det smalle , aflange spisekammer og surrede op over de skurede væghylder og ind mellem fade og terriner og krukker . Solen lyste i hvide fajancehanke og blanke blikdåser , og det summede ustandselig og travlt oppe under loftet og inde i alle kroge . Store blå fluer og gule krumme bier kravlede i vinduskarmen , og lindeblomsternes solvarme Duft strømmede ind fra haven og blandede sig med kammerets Duft af syltetøj og krydderi og brød og renskuret træ . 
Solen brændte hans hvide jakkeryg . Han stod og talte ind i spisekammeret , og ud til ham lød som svar unge pigers latter og glade stemmer . 
Lige inden for vinduet , i fuld sol , med den blå bomuldskjoles ærmer smøgede op til albuen , smurte hans søster mad og skar ost . 
— nu sidder bien på dit øre , Camilla ! sagde han og så op på hende . 
Og da hun rolig smurte videre og ikke svarede , lænede han sig længere ind for at se uden om hende . 

i o 
— Jutta , sagde han , vil de ikke redde min søster  ? 
— å snak ! svarede det længere inde fra kammeret , fulgt af et let bump , som om en sprang ned på gulvet , og i solen ved siden af Camilla dukkede frem en lille lavvoksen , højbrystet pigeskikkelse på tre-fire og tyve år med et skinnende sort hår knyttet i en svær knude i nakken og brusende ned om tindingerne i flammede bukler . Hun stillede sig ved siden af Camilla og så på hendes øre med to brune soltindrende øjne . 
— der er jo ingen ! sagde hun og lo og vendte sig smilende imod ham . 
Han lå ubevægelig med nakken løftet , højtidelig stille , og så ufravendt på hende . 
— kender du ham ikke bedre ? spurgte Camilla bøjet ned mod hylden under bordet for at tage ny ost frem . 
Jutta så igen på ham og løftede så som i pludselig forvirring begge sine hænder , to stærke , brede hænder , op mod tindingerne og strøg over det krusede hår og lukkede hånden over den fyldige nakkeknude som for at klemme hårnålene 

i i 
fast . Så lo hun og strøg i en kort latter al forvirring bort og gik tilbage i kammeret . 
— gå nu , sagde Camilla , så kommer vi ud til dig ! 
Og det grønne' shirtingsgardin slog ned over hans nakke , så han måtte rejse sig — — 
han sad oppe på den hvide bænk og ventede . Solen skinnede på det nedrullede gardin , og bag ham lød kroketkøllernes rappe slag mod kuglerne og Brus af kjoler over græsset . 
Men den , han ventede på , kom ikke , hun kom ikke , hun blev dernede hos hans søster bag det grønne , solbeskinnede gardin . 
Og han blev siddende på den hvide bænk , til han kaldtes til aftensbordet . 
Og efter bordet stod han atter i haven . 
Inde i havestuen sang Jutta ved klaveret , og mens augustaftenens mørke langsomt sank over frugttræerne og plænen , bar hendes stemme , rund og fuld og mørk , sangens ord ud til ham . 
Prinsessen sad højt i sit jomfrubur , 
smågutten gik nede og blæste på lur  .  .  . 
Han stod uden for havedøren og så ind på de brændende klaverlys . I lænestolen derinde sad 

hans fader og røg og slog takt med løftet pegefinger . Så sluttede sangen , og han hørte sin faders stemme og Juttas latter og lyden af klaver-låget , som blev lukket . 
— god nat ! råbte han ude fra haven og gik længen rundt og forbi vandmøllen , som durede ensomt og fredelig i den lune sommeraften  .  .  . 
Morten Jessen står bestandig ved vinduet og ser ud i solen og blæsten . 
Dér over plænen kom hun løbende forbi ham , og der oppe bag bænken står kroketbuerne i det våde græs . Der gik hun blond og lys og spillede , mens han sad og ventede på hendes søster , gik ham så nær hele sommereftermiddagen igennem , hun , barnet , som han tog hende for og ikke ænsede . Og den eftermiddag , som han mindes , deler sig , kløfter sig i to , og det er for ham , som om aftenen , da han stod under de gule stjærner og hørte på Juttas sang , ligger langt tilbage i hans barndom , og som var det den dag i går , Johanne løb den hvide bænk forbi , som sad han deroppe i dette øjeblik og så hende komme løbende over plænen slank og blond i solen . 
Sommeren vågner i hans minde , og spredte 

dage dukker frem på ny , bestandig de samme som drog ham fra hans arbejde timevis hver dag , siden løvet begyndte at falde . 
Han ser for sig de høje nælder , som de stod frodig og tæt i dyb skygge under baghavens gamle træer og ind mod kostaldens fugtgrønne mur . Han kom gående — han og hans fætter — med armene højt løftede over nælderne , langs den gamle keglebane , der rådnede i den klamme skygge og lå forfalden hen mellem grønt og bygedryp fra tagskægget . Han hører endnu de unge piger støje og le hvinende inde i havestuen og blive ved at støje — — 
de stod og så på hinanden , han og fætteren , og listede sig hen til et vindue og rørte sig ikke og så ind på fire par raske , runde ben , der sparkede til måls op ad spisestudøren under latter og hvin . Han så Juttas runde , lysebrune strømpelæg , der fløj op i kjolens gule Brus af blonder og satte en lakeret sko oppe på dørfyldingen højt over de andres . Han så hendes hvide hænders greb i kjoleskørterne , så det mørkhårede hoved dukke sig for at holde ligevægten , så alene hendes gule , 

runde skikkelse mellem de andres Brus af blåt og rødt---------- 
og Jutta med håret sort og udslagent over et broget toskansk silketæppe den samme dags aften oppe på hans søstres værelse , og han selv og de andre i kostyme — han stod i skumringen på det lange halvmørke loft , hvor sparreværkets tømmer skråner sammen opefter under tagets strå , og hvor der er krinkelkroge og mørke steder og spindelvæv for skrå , støvede ruder og lummer , indelukket luft og tør dunst af gammelt seletøj og hør og Timian — og døren ind til gavlværelset gled op , og Jutta stod i den og lo ham og fætteren i møde , — og bag hende det lille værelse fyldt af tarlatan og tyl og rødmende ansigter . Han sad på en lille puf ved siden af Johanne og hørte på Juttas latter og fætterens spøg . Selv sagde han intet , og Johanne tav som han . Så vendte han sig pludselig som vækket af sin egen tavshed og så på hende , på et par barnlige , spæde arme under en hvid forkrøllet tarlatanskjole og på et par slanke sorte ben under det korte skørt bag den klare nederdel . Og de lo til hinanden , så pludselig hinanden frejdig 

og glade i øjnene . Og ordene kom , og deres latter blandede sig med de andres — 
så rejste fætteren sig og foreslog , at de skulle danse , og de stormede over loftet og ned ad trappen , ind i havestuen . Camilla var i forvejen og sad ved klaveret og begyndte en Vals , og dansende faldt de ind i højrøstet kor — og standsede med et og tav , blændede , forvirrede , og så forfærdede på hinanden . 
Et lyn var flammet gennem den halvmørke stue , en dyb torden rullede hen over længen og rystede ruderne , og regnen susede ude gennem frugttræernes løv------------- 
minderne kæder sig sammen , og Morten Jessen ser de spredte sommerdage stige i følge som de lette krusninger på et kær , et vindpust har vækket . 
.  .  . Den morgen derefter — 
han lå vågen og så hen på sollyset i vindvets grønne shirtingsforhæng og hørte hanerne gale og ænderne snadre udenfor i gården . Ned over det sollyse , grønliggyldne forhæng tegnede vindusprosserne deres sorte skyggekors , og træsko-klampren slæbte morgenlydt over brostenene uden for vindvet , og vogne kørte til mølle , og mælke 

spande skingrede mod sten og spand mod spand . Han lå og hørte hammerslagene ude i smedien , hørte de morgenduelige , syngende slag på ambolten og blæsebælgens hede pust i sommermorgenens fugtige , friske luft . 
Så kom der lette , løbende skridt over gulvet ude i gangen , to lyse , hviskende stemmer og smeld af et dørhåndtag og lidt efter et Sus af kjoler forbi vindvet . 
Han rejste sig fra sengen , og i sprækken mellem det hvide , glatte gardin og det grønne forhæng så han et glimt af en blå og gul kjoleflig , der løftede for sorte strømper i højvristede sko , og forsigtig skød han gardinet til side . 
Ovre på broen foran vandmøllens hjul stod Jutta og Johanne lænede over broens rækværk , to unge , bøjede hoveder , et mørkt , og et blond på slanke skuldre , under store gule hatte . Og den mørke i den gule talte ufravendt og ivrig mod den blonde i den blå , talte med ansigtet vredt og truende . Han så kun den blondes bøjede nakke og hænderne , som lå ubevægelige på broens rækværk . 
Så gik de begge og blev borte bag broens duggede lægter og pilenes morgenblanke blade . 

han vendte sig og så hen på fætteren , der lå fortabt i dyb søvn , og klædte sig hastig på og gik ud over gården . 
Ovre fra broen så han Jutta og Johanne stige ned til badehuset ude i engen , hvor den lange , bugtede poppelalle ender . Han så Jutta stå nede på badehusbroen og Johanne pludselig gøre kort omkring og komme løbende tilbage , op gennem Alleen , mens Jutta rank og sikker forsvandt bag badehusets dør . 
Ganske langsomt gik han Johanne i møde . En bugt i Alleen skjulte hende , men han vidste , at om et øjeblik måtte hun komme frem . Han hørte allerede hendes kjole rasle for de hurtige skridt . Så stod hun der , et stykke fra ham , ganske forgrædt , og så forskrækket på ham . 
— gå ! sagde hun vredt og stampede med foden i den våde vej og trak hatten ned over øjnene og vendte ryggen til ham . 
Men han blev stående og så på hendes nakkes blonde krøller . 
— gå ! sagde hun igen , med ryggen til ham . 
Han hørte på hendes stemme , at hun var ved at briste i gråd på ny , og så gik han hen til 

hende og lagde lempelig sin hånd om hendes arm . 
— frøken Johanne ! sagde han blidt , men hvad i al verden er der dog i vejen ? 
Og i det samme vendte hun sig halvt om imod ham og trykkede sig ind til ham og gemte sit ansigt mod hans jakkeopslag og hulkede og talte en hel mængde forvirret , hvoraf han kun forstod noget om Jutta og om den foregående aften og om Johannes klare tarlatanskjole . 
Og forvirret af hendes ord og hendes gråd , af denne slanke unge pige , som stod der lænet ind til ham og talte så troskyldig og røbede så barnlig , vidste han et øjeblik hverken ud eller ind , men stirrede over mod badehuset i skræk for . at se en gul , skinnende kjole komme frem bag sivene , og ønskede Johanne bort og rødmede over hendes hidsige åbenmundethed . 
Men kun et øjeblik . 
Så bøjede han sig ned over hende for at trøste og lagde sin arm om hendes liv . 
I det samme var hun borte . 
Han stod alene under de svagt susende popler og så hende løbe ind mod gården , — hendes 

blonde , bøjede nakke over den blå kjole , — så hende løbe mellem poppelstammernes skygger og over Alleens brede bælter af tindrende morgensol —-------- 
den hvide asters nede under vindvet gynger i blæsten , og solen er gemt bag dragende byger , kragerne sejler hen over de svingende trætoppe , og langt ude står regnens grå slør over åen og de ensomme Enge . 
Morten Jessen ser det et kort sekund og glemmer det igen . 
. . . Og eftermiddagen , den samme dags eftermiddag , i skyggen under det nedrullede solsejl — 
han og Jutta og fætteren sad om havebordet og eftermiddagskaffen . Der var kommet fremmede fra nabogården , med københavnerinder . Han så lige over for sig to blege unge piger med store stumme øjne , to stive , slanke skikkelser med pandepur og græsk frisure med nakkekrøller , i blegrøde , festlige kjoler med store ophæftede ærmer . Han så på dem i tavshed og skottede imellem fra dem til Juttas sommernøgne arme , der hvilede i hendes lyse kjoleskød . Hun sad ved siden af ham tavs og tilbagelænet og stirrede over bordet 

med brune , missende øjne på de fikse ærmer og de nye frisurer og sænkede blikket under bordet til to par franske , stramme knapstøvier flot og skødesløst strakte under det tarvelig malede havebord . Han så hendes blik søgende og fikserende , stumt kritiserende og beundrende . Omme fra møllelængen kom Camilla med en hvid kattekilling i favnen . Hun lagde killingen på bordet foran de fremmede , og de greb begge efter den med svagt skrigende beundring og drillede og plagede den med smalle , blege hænder . 
Så lænede han sig tilbage mod bænkens ryg og sad tavs som før med cigaren udgået og forglemt imellem fingrene og stirrede på den grøn-malede rist foran havedøren og løftede først øjnene fra den , da han så en smal fod i en højhælet sko og en sortstribet strømpevrist vugge sig på risten . Hans blik gled op over et hvidt kjoleskørt med blåt silkebælte om et par unge , slanke hofter . Han så en solbrændt hånd mod alt det hvide og en solbrun , kraftig hage bøjet mod et spædt bryst bag en hvid blondebluse , og i et ovalt ansigt to øjne , der grå og sørgmodige fæstede sig i hans for pludselig igen at vige . Så søgte de 

atter hans , smilende . Han rejste sig uvilkårlig mod hende , og hun — Johanne — gik trinnet ned til ham med åbne , ivrig spørgende øjne . 
De gik ubeslutsomme et par skridt sammen ud i solskinnet . Et øjeblik stod de tøvende og vendte sig i forlegenhed halvt bort fra hinanden , som ville de hver sin vej . Så mærkede han , at hun spørgende drejede sig mod ham , og de fulgtes langsomt ned gennem havegangen og ind ad den løvtætte nøddesti og var gemte bag haslernes skyggende hæk . 
Han så flygtig på hende , medens hun gik der i solpletternes væv af lys over hendes klæder og hår , og så sænkede hans blik sig , mens han søgte efter ord , og han så kun den fugtige jord , han trådte på , og for hvert fodskifte et glimt af hendes smalle fødder under den hvide kjole . De gik lidt fra hinanden , undveg ængstelig blot et strejf af klæderne , og deres skridt fulgtes , hans lidt kortere end sædvanlig og hendes lidt længere . 
Oppe på højen i havehegnet , hvor nødde-stien ender , satte de sig på en lav bræddebænk og så ud over en havremark , hvis hav af strå brusede gyldent i solen og raslede og ringlede 

evindelig , et hav af kornklokker , en mark af tusinde sagte svungne , små ranke klokkespil . 
— her har vi det bedre , sagde han og så på hende . 
Hun sad med sænket blik og strøg som i uro tåspidserne frem og tilbage over gruset . 
— jamen det er vist rent galt •— for de fremmedes skyld ! svarede hun . 
— fortryder de , at de gik med ? spurgte han . 
— nej jeg gør ikke , svarede hun frimodig , — men hvorfor gik vi egentlig her op ? 
— ja , sagde han langtrukkent , — vi fulgtes jo for resten pænt , så de må jo vide lige så god besked som jeg . 
Hun tav en stund . 
— ville de ikke hellere blevet dernede hos de andre ? spurgte hun så . 
— og leget med kattekillingen ? 
— ja , sagde hun , og talt med Camilla — og med Jutta . 
— jeg gik med dem ! svarede han . 
Og de så begge på ny ud over det gyldne , åbne kornhav , ud mod den vide , blå himmel . 
— se ud på den havre , frøken Johanne , 

sagde han omsider , så glemmer de nok haven og alle de andre bag dem . Ikke sandt , føjede han til , der er kun havren og solen og os to for øjeblikket og ingen ting mere , — eller er de bange for mig ? 
Hun rødmede og så ned . 
— nej , sagde hun og blev ved at bevæge tåspidserne frem og tilbage over gruset , — jeg synes , det er pænt af dem , at de gik med mig , for det kan de jo ingen fornøjelse have af . De som — — 
hun standsede og løftede to blanke , grå øjne op mod ham . 
— de , som ved så meget ! føjede hun til og slog øjnene ned . 
— ved så meget ! lo han , hvad vil det sige ? Tror de , jeg ikke kan glæde mig over dem og sammen med dem for den smule , jeg ved , som de siger ? 
— nej , svarede hun , jeg er bange , de kun har ondt af mig og synes , at jeg blot er et barn . 
— tror de ? sagde han . Hvis jeg havde ondt af dem og troede , de var et barn , ville jeg måske have foreslået dem et parti kroket . Jeg gik med 

dem , Johanne , for min egen skyld , aflutter egoisme . Jeg tænkte ikke over det dernede og gjorde mig det ikke klart i det øjeblik . Men nu kan jeg sige dem det , — at de kom til mig netop i det øjeblik som en stilfærdig åbenbaring af barnlighed og naturlighed og alvor , — netop som jeg sad i tanker og gjorde menneskene bitre bebrejdelser . Ja , det var deres spørgende , alvorlige øjne , Johanne , tro mig kun . 
— jamen , jeg forstår ikke , sagde hun og så usikker på ham , — hvorfor gik de ikke med Jutta ? 
Han så hurtig , forbavset på hende . 
— jeg ved det ikke , sagde han , som om han svarede sig selv , og knugede sine hænder sammen og lagde albuerne på knæene og så grublende frem for sig , — og det kan jeg vist ikke forklare . Dem , Johanne , blev han omsider ved . Det var ganske instinktmæssigt . Jeg kunne ikke lide hende , som hun sad dernede mellem de andre , jeg blev helt fremmed ved hende . Kan de forstå det , at man kan blive så fremmed ved et menneske , man kender , ganske fjendtlig fremmed ? 

— nej , jeg forstår dem ikke , sagde hun , — kan de ikke lide Jutta mere ? 
Han lo pludselig , en kort , befriende latter . 
— nej , det jeg ville sige , svarede han , var , at jeg aldrig har kunnet lide hende . Det var det , jeg begreb . Jeg så pludselig , at hun var en køn pige og ikke mere . Men , men — de , Johanne , med deres alvorlige øjne og deres skælmske øjne ! Jeg kendte dem , og jeg huskede dem fra forleden aften , da vi dansede ind i tordenvejret , de i mine arme , da det lynede , og de ikke skreg sammen med de andre , men lyttede og tænkte dem om . Ja , jeg kan ikke sige det alt sammen , men jeg så det på deres øjne , før som forleden aften , at de var troskyldig og modig . 
— er det sandt , at de tror alt det om mig ? Morten , de må ikke gøre nar af mig ! 
— nej , nej , gøre nar ! udbrød han og tog hendes hånd fra bænken , — det kan de godt høre , at jeg ikke gør , Johanne ! 
— men har de da ikke sagt alt sådant noget til Jutta også ? 
— jeg har aldrig talt med hende , rigtig talt , forstår de , sagde han , og aldrig fået lov dertil . 

hun vil altid helst lege , og siger man noget til hende , så ler hun . Hun svarer aldrig . Alle hendes svar er latter . 
— har de da virkelig aldrig talt til hende som nu til mig ? udbrød hun igen og så op på ham med store , glade øjne og ned på hans hænder , der lukkede sig om hendes . 
— hvad tror de om mig , Johanne , siden de bliver ved — — 
— nej , sagde hun , — men når de aldrig har sagt sådan til nogen , — — jeg er så glad derover , for så bryder de dem jo om mig , og så kan jeg tale med dem , for så siger de ikke som de andre , at jeg er et barn . For hvad jeg så glæder mig over , og hvad jeg så er bedrøvet over , så siger de andre altid , at jeg er et barn . Men nu siger de , at jeg er alvorlig og modig , og så ved jeg , at de har forstået meget mere , hvad jeg mente , når jeg talte , end alle de andre . 
Hun havde siddet og uvilkårlig drejet sin hånd frem og tilbage mellem hans , mens hun talte . Nu trak hun den til sig og så op på ham med et stort smil . 

— å , jeg er så forfærdelig , forfærdelig glad ! udbrød hun . 
Han rakte langsomt sin hånd ud imod hende . 
— vil de være min ven ? spurgte han og så ind i hendes lysende grå øjne . 
Hun lagde sin hånd i hans , let og ængstelig , så hun næsten ikke rørte hans fingre , og hun tog den hurtig til sig igen . 
— vil de være min ven , gentog han , som jeg engang imellem må komme og tale med om , hvad der hænder mig ? 
— ja — men , sagde hun pludselig modfalden og slog øjnene ned , men de har dog vist så mange , de kan tale med , og jeg ved så lidt . De kan lære mig så meget , men hvad tror de , jeg kan sige dem , som de kan have glæde af , og som de ikke har hørt i forvejen ? 
— å , svarede han og rystede på hovedet , med mine venner er det tarvelig bevendt . De er den første unge pige , jeg rigtig taler med . Jeg kender ingen kvinder . Der er meget , meget , de kan lære mig . 
Hun sad en stund tavs og så ud over den sagte ringlende , sagte klemtende havre . 

— de vil straks tabe tålmodigheden , sagde hun så . 
— måske bliver det mig , der kommer til at bede dem være tålmodig , svarede han . Lov mig det , vær tålmodig og vent på mig , om vi nogensinde skilles . 
Hun så overrasket op på ham . Så bøjede hun hovedet og svarede stille 
— ja . 
Og de blev siddende ved siden af hinanden , i skæret fra solen og den skinnende havre , og han så på hende og fyldtes af glæde over den lille runde vrist og det blændende hvide i det strunkt stivede kjoleskørt , over den ranke , lige ryg og de runde skuldre under blonden , over nakkekrøllet og den skære profil under hatteskyggen . Og han så for sig de frimodige øjne og hørte stemmen , der smigrede for ham , bedende og med tillid og bly , underlig beundring . Han følte sin egen mandighed over for kvindebarnet der ved siden af ham , følte jublende beskyttelsestrang og fik lyst til at kaste sig i støvet for hende-------- 
så suser regnskyllet i pludselig plasken mod ruden , og Morten Jessen vender sig langsomt og 

går ind over gulvet . Det bløde tæppe dæmper hans trin , og ilden i ovnen lyser lunt gennem bygens halvmørke . Bag ham stænger de tunge Gardiner stormen ude . Og han ser hen over sit arbejdsbord og op over vægge og reoler og knuger sine hænder fast sammen , som drog han med et ryk alle sine minder fra sommeren ind i det lille lune rum og redte dem et hi mod vinteren og alle dages uvejr . Så retter han sin høje skikkelse , spænder skuldrene tilbage og løfter hovedet som i ubændig glæde og bliver stående midt på gulvet og ser frem for sig med sine store blå øjne . 
Han hører sine ord fra den dag , hun rejste , sin bøn til hende , den eneste , han havde mod til at bede . 
— stol på mig , jeg beder dem , Johanne , stol på mig ! 
Han føler endnu , hvor hans læber bævede , og han ser hende stå ved hans side , bleg og angst som han , med angst i hjertet for adskillelse og forgængelighed , bleg som for et pust af døden . Og den lange tavshed , før han fik mod til sin bøn — 
han ser sig selv og hende stå i havestuens Duft af mange blomster fra krukker og glas , stå 

alene i den store , kølige stue og se ind på spisestuens solbeskinnede , festsmykkede bord , på blomsternes farveskrigende glædespragt , på de små buketter i champagneglassene , små rosenfarvet , indtil alle . disse ubekymrede , ligeglade farver drev hans fortvivlelse frem , så han greb for sig for at redde sig og vide sig tryg og tog hendes hånd og trak hende hen til sig og bad — 
og den lange afskedstur , de havde gået sammen , hvor de ikke havde vovet at se på hinanden og talt i stille ord om deres venskab og ikke haft mod til at nå videre end ti ! dagligdags klager over adskillelsen og til minder om hastigt flygtede øjeblikke------- 
Morten Jessen går urolig frem og tilbage over gulvets tæppe , fra vindvets dagslys til ovnens glødeskær og tilbage til vindvet igen . 
Så sætter han sig ved skrivebordet og støtter hovedet i sine hænder . Og mens blæsten fælder de sidste blade og regnen skyller over ruderne kold som en vinter , synker sommerens stille drømmende lykke sammen i hans sjæl for hurtige , hvirvlende tanker om det , der skal være hans livsgerning . Han åbner de beskrevne ark ®g 

blader i dem og skyder dem fra sig igen for billedet af den hvide vuggende asters og vækkes på ny af efterårets kraftige kamp , der mestrer hans vilje sammen om hans hverdags jeg og hans hverdags gerning , og mindes på ny sin bøn til disse grå øjne , der spurgte efter mere og intet mere fik , mindes et par tynde , barnlige hænder , der trykkede sig skjulende i hans , da øjnene ikke turde spørge mere . 
Og han lægger sine hænder på sit bord , over sit arbejde , lægger dem fast og tillidsfuldt , og overbeviser i tankerne de spørgende øjne med dette sindige tryk . 

?dje december . 
Km søster , km Camilla ! 
Hvis dette brev skulle falde dig noget højtideligt og noget forvirret , så svøb din lune tålmodighed om det . Læs det og gem det på dit værelse mellem alle dine adstadige småsager , lad det hvile sig i din lille stues beskedne besindighed og være hos dig og høre på din hækle-nåls flittige arbejden og på garnnøglets små pludselige , bløde rul over bordtæppet . For alle mine tanker kryber i aften til din stue og trækker døren tæt til bag sig og bilder sig selv og mig ind , at ingen andre steder kan de finde det hjem , som de i aften trænger til . Jeg ved ikke , hvori det ligger . Måske er det blot dårskab og almindelig skørhed oven på eksamensslidet . Snart fjorten dage igennem har jeg flakket om i de vintergrå gader og intet haft at gøre og døset timerne ihjel 

i kafeernes ovnvarme , ligget som en moden frugt i havegangen og ventet på at blive samlet op . Her går jeg inde med attest for min lærdom og kan ikke få min hjerne til at tænke på andet end på de hvide snemarker derhjemme . Jeg har ild i min kakkelovn og mange bøger i et lunt værelse , og alligevel fryser jeg nat og dag og er ved at blive vild af fortvivlet ensomhed . Du kender mig fra gammel tid som et hængehoved . Hver time jeg kan stjæle fra mit arbejde , vender jeg mig og ser tilbage . Og for tiden er jeg færdig med alt arbejde ! Og så lidt har dette arbejde været min sjæls gerning , at jeg studser , hver gang det dukker op i min tanke , og ser på det med en fremmeds forundring og slår forvirret efter i min hjærnes katalog for at finde ud af , hvem det afsnit liv tilhører . For mit eget rider endnu på en kæp derhjemme i den lange poppelalle og skærer navn i Barken og jager den hele verden rundt på en traurig stump markvej . Hvor jeg har narret jer ! I tror mig herinde i København og ser ikke , at i blot har strakt et stykke kautsjuk . Kære , lille søster , jeg er fordømt til at gå baglæns gennem verden . Jeg kommer nok 

frem , men mit ansigt vil bestandig vende den vej , hvorfra jeg kom . Netop i aften klamrer mine hænder sig om min barndom og holder den så tæt ind til mig , som lå nogen på lur for at stjæle den . Derfor tænker jeg på træerne derhjemme . De huser i usynlige reder lykke , som jeg ved er min . Og på agrene , som ligger der år for år i uforanderlig avlende ro , som jeg så dem , da jeg var barn . Men netop disse agre gør mig i aften urolig . Op af deres sne ser jeg noget spire , som gør mig højtidelig og forvirret , og som får mig til at krybe sammen ved ovnen i din stue og til at ønske , at jeg var barn endnu og ikke opfyldt af andet end af det stykke brænde , jeg sad med i min hånd og pillede splinter af og til sidst skød ind i det lille sydende bål . 
Det er skæbnen , kære søster , der er over mig , — og jeg er bange for skæbnen . 
Jeg har i aften mødt Johanne . 
Jeg kom i skumringen gående gennem Bredgade , ude fra grønningen . Sneen stod ind fra kongens Nytorv , og i dette hvide , bærende slør af vind og sne kom hun imod mig , frejdig løbende 

for vinden . Håret fløj hende om kinder og øjne , og hun var våd og hvid , tindrende af sne . 
Vi var ene på fortovet , og hun havde kendt mig langt borte . 
Og jeg — jeg blev ikke forbavset , heller ikke blot glad overrasket , skønt jeg ikke havde tænkt på hende og troede hende mange mile borte , — jeg vågnede , så naturlig pludselig efter lange tiders søvn , jeg vågnede og gik imod hende med åbne arme , på en gang morgenlykkelig og frisk i sjælen , uden minder om noget som helst for ti minutter siden . 
— Morten ! Morten ! nej , erdet virkelig dem ! næsten sang hun mig i møde og så’ så selvfølgelig lykkelig på mig og kastede sig ind til mig . 
Og jeg greb om hendes hånds våde handske og vendte mig for at gå tilbage den vej , jeg var kommen , og tvang ved mit greb hende til at følge . 
— Johanne , sagde jeg , — ja , det er virkelig mig — og virkelig dem ! 
Så trak hun sin hånd til sig og gik ved siden af mig . Hendes øjne var blanke af glæde og hendes gang hastig som båren af en henryk 

kelsens feber , og hun tav , som havde hun lukket sin hånd om et fund , der frydede ud over alle ord . 
Men efter mødets pludselige glæde vågnede forvirringen i mig , og jeg ledte som en blind efter ord for den varme , der brændte min sjæl . 
— jamen , hvordan kommer de her ? spurgte jeg og vidste næppe selv , hvad jeg sagde . 
Hun så forundret op på mig , som havde hun ventet helt andre spørgsmål , og jeg følte , at feberen i hendes gang falmede . 
— jo , sagde hun , vi bor her nu , Jutta og jeg , hos onkel kårsen . 
— hver dag ? — altid ? 
— ja — jeg spiller , og Jutta lærer skræddersyning , fortalte hun , og ordene kom så ligegyldig , som stod hun og fejede med en gren i et vandhul og svarede en vildt fremmed . 
— nå sådan ! var alt , hvad jeg fik sagt . Men mine tanker famlede om som bedøvede af Duft midt i et mørkt vildnis . 
— Morten ! udbrød hun pludselig og standsede næsten og så på mig , jeg skulle vist ikke kommet hen til dem ! — jeg glemte , at de har haft helt andre ting at tænke på end jeg ! 

jeg følte blodet hede mine kinder , og en underlig angst dirrede mig gennem hjertet . 
— nej , Johanne , sagde jeg og spændte al min vilje for at tvinge mit hjerte til at tale , — de må ikke gå fra mig igen og ikke tale sådan . De har gjort mig gladere , end jeg selv kan sige ! 
I dette øjeblik var al min ensomhed om mig , og sneen føg dobbelt kold mod mine kinder . 
— lad os følges længe endnu , — og tør de , så tag min arm ! bad jeg , så ængstelig for et afslag , som drejede det sig om mit liv . 
Hun rystede på hovedet og rødmede . Men jeg så hendes øjne lyse af glæde , og i det samme var min forvirring død og min egen glæde fyldende som hendes . 
— tror de , jeg har brug for at vide dit eller dat , sagde jeg . 1 det samme øjeblik jeg så dem , faldt alle kulisser sammen , og jeg tænkte på ingen ting , — ikke på andet end , at de og jeg var sammen igen . Og det hele var mig så naturligt , at al den tid , der er gået , det hele møjsommelig lange efterår , forsvandt . Ikke sandt , Johanne , der har ikke været noget efterår . Det var i går , det var sommer ! 

— jo , sagde hun ganske alvorlig , der har været et langt efterår , og det er ikke forsvundet for mig . For hver gang jeg har tænkt på dem , har jeg tænkt på deres arbejde , og da jeg så dem før , blev jeg glad og også stolt . Jeg har længtes efter at få lov til at ønske dem til lykke . 
— herregud , Johanne , lo jeg , — den sølle eksamen ! 
— er de da ikke stolt selv ? spurgte hun forundret og tav så en tid . Jeg ville være forfærdelig stolt , hvis det var mig ! føjede hun omsider til og rettede sig og så frem for sig og gik stum ved siden af mig som en lille væbnet , levende vilje . 
— hvor de tror tappert ! sagde jeg og smilede . 
— jamen det er jo dem selv , der bar lært mig det ! svarede hun . 
Da faldt det som en mild regn om mig , hvor hendes sjæl havde levet med min og ligget for min sjæls dør og våget og stirret og levet alene for at kunne følge min , og jeg varmedes af hendes tro , og hendes frejdige tillid løftede mig som fra en fastkørt vogn ned på slagen vej . I et nu så jeg hende for mig som det lyse sommerbarn 

— og vidste med det samme , at hun var ikke barn længer . 
— Johanne , sagde jeg , de må gerne ønske mig til lykke , når de blot ikke glemmer , at største parten af min lykke er deres værk de har siddet i mine tankers helligdom , og hver time , jeg har arbejdet , har været en time sammen med dem . Kan de huske , hvad vi lovede hinanden i sommer ? Nu er markerne derhjemme nøgne og haven kold og tom , og sommeren lukket i laden , — akkurat som deres og min . For også vi har høstet , og de har ret i , at der ligger et langt efterår mellem den dag , vi sidst sås , og nu . Den gang bad jeg dem stole på mig , nu beder jeg dem om intet . Johanne , jeg kan ikke skelne dem fra mig . Jeg har jo allerede levet sammen med dem snart et halvt år ! 
Hun svarede mig ikke , og vi gik længe tavse . 
— jeg er jo kun så glad over , at jeg endelig , endelig har truffet dem ! næsten hviskedee hun omsider , og så lo hun pludselig og begyndte at fortælle om et trist og kedsommeligt liv i denne muntre by , om langsommelige aftener uden råd til fornøjelser , om lange , ensformige dage med 

klavertimer , og lo igen henrykt over dette møde , over tilfældet , der netop i aften lod hende ene på denne vanlige tur med Jutta . 
— og nu du ? udbrød hun pludselig i sin glade Iver og blev i det samme brændende rød , og jeg rødmede som hun , og vi lo begge og gik tavse , til jeg stille listede hendes hånd under min arm , og hun lod den blive der og lænede et sekund sin våde kind fast mod min våde skulder----------- 
dette , kære søster , er hændet mig i aften . Det er dette , jeg bærer til din stille stue , til dit lune lille værelse langt derude på landet , bag ved nat og sne , — det og så tanker , hvis bedrøvede komme jeg ikke kan forklare . Bestandig ser jeg for mig min barndoms hvide gård derhjemme , netop i aften så besynderlig tydelig . De mindste enkeltheder maler sig frem , — lygtelyset ud for kostalddøren og de skidne spor i sneen efter røgterens træsko , vinternattens hvide stilhed og folkenes forfrosne hoste inde i borgerstuen . 
Camilla , hvorfor ser jeg mig så langt , langt tilbage 1 
din Broder 
Morten . 

det er første juledags morgen . 
Under en isnende frosttåge ligger jorden hvid af sne , oppe i tågen knager trækronernes nøgne kviste af kulde , og fra grene , som ingen ser , daler rimens hvide blomster lydløst gennem den bløde tåge og bliver borte i jordens sneflor . 
Gennem poppelalleen kommer Morten Jessen i langsom gang udefter mod engene . Som en klam damp står hans ånde om ham , hans frakke og lådne hue er hvide af rimkrystaller , og i hans bryn fryser tågen til isnåle . Sneen knirker under hans trin , og over hans arm hænger et par skøjter og klirrer mod hans hofte med en svag , ustandselig ringen . 
Ude hvor badehusets pæle løfter deres ishoveder over den frosne å , drejer han fra Alleens højstammede stilhed ned over de hvide Enge , der i ensom uendelighed flader sigind under den tættetåge . 

op over engens is rager en sten hvid af rim , og på denne sten sætter Morten sig og spænder skøjterne på og bliver siddende en stund og falder i tanker . Han kender denne sten igen så inderlig godt fra hver vinter , han har levet , således som den ligger her med engbundens visne græstoppe frosne fast i isen om sig . Til den er han løbet hvert år , når isen bar ; her begyndte først hans drengedages vintre . Og det falder ham ind , at han aldrig har set denne sten ved sommertide , når græsset står grønt og højt over den , men altid kun når den rager stor og nøgen over isen . Og alene som han er , kommer det ham for , som om alle hans tidligere vintre denne juledags morgen møder ham ved denne ensomme sten og lægger , trofast og støt , en usynlig hånd i hans og drager ham langt bort fra hændelser , som denne vintereng intet ved om og ikke har set . Og i julemorgenens dybe stilhed glider et øjeblik al hans tanke sammen til et med dette uberørtes fred og ro . 
Da han rejser sig , står mærket af hans frakkes folder i stenens rim , som det har stået der hver vinter , og fyldt af de ensomme minders lyksalighed 

stryger han ud over den rimhvide is , der synger under skøjtejærnene , og løber og løber----------- 
men den lette , hastige gliden bærer ham så underlig uvirkeligt afsted , og alle de minder , der mødte ham ved stenen , slipper hans hånd og bliver tilbage , som havde han sprængt et slør , der flagrer bort bag ham i laser og stumper . En tid lang tvinger han sig frem i fuld fart for med sine lemmers kraft at dræbe alle fornemmelser , og standser med et og ser den tågende ensomhed om sig . 
Så ler han pludselig , kort og overgivent , og giver sig til at kredse og kredse , om samme plet , hurtigere og hurtigere , med blikket mod isen , og standser atter pludselig og ser sig om til alle sider , rundt i den stille tåge , og hvisker , med strålende øjne , Johanne ! — Johanne ! gentager han højt . Johanne ! jubler han og stormer på ny afsted og standser på ny og skyder skøjterne af . 
Han er ene , ene , — han som hundrede gange før har løbet her i uforstyrrelig glæde , står og anklager sig selv for tåbelig handlen og fryser i den kolde tåge , svegen og ladt i stikken af det , han troede så trofast og varigt , som hans liv 

blev langt , — hans barndomsminder , hans stille hjemegn . 
Han er gået her ud for ensom at løbe på den ensomme eng , er gået som et barn til sin moders skammel for at lege med gammelt legetøj og for at mindes de tider , da han fik det . Og så falder dette legetøj ham af hænderne , og midt i barnekammeret står hun , Johanne , den fremmede , og al hans længsel kalder på hende , mens hans fingre forgæves griber efter det legetøj , han tabte — — 
i dag således som i aftes ved juletræet . 
Morten Jessen går fra engen langsomt op over de snedækkede marker . Tæt over hans hoved flakker en krage gennem tågen som en skygge fangen i tyl og spind . 
Hele aftenen i går , juleaften , sad han ensom i en krog og tav . Han havde bedt hende blive i København , bedt hende som i et anfald af sorg . Han vidste , at det for ham blev den sidste juleaften i hans hjem , en afsked , som han måtte tage ene . Han havde sagt hende det i forvirrede ord , ængstelig for at hun skulle misforstå , havde knuget hende tæt ind til sig og sagt hende , at det blot 

var en slags lystig begravelse , han gik til , et afsnit af hans liv , han måtte bisætte , nu det var sluttet . Hun havde sluttet det og lagt det i kiste . Han ville vise det den sidste ære . Det kunne hun , som aldrig havde kendt det , ikke . 
Og hun havde stået og set længe på ham . Så havde hun strøget sin hånd gennem hans hår og trykket hans kind ind mod sin . 
— men så er du jo lige så stort et barn som jeg ! havde hun sagt . 
— ja , havde han svaret , du må blot ikke være jaloux på min barndom ! 
— nej , nej ! havde hun sagt , du skal ikke bryde dig om mig ! jeg holder af dig , sådan som du er ! 
Og så var han rejst . 
F’or siden den aften , han traf Johanne i Bredgade og skrev sit brev til Camilla , havde de været tre sammen , han og Johanne og en stor sørgmodig skikkelse , som stirrede og stirrede på ham og rakte så stille sin hånd mod hans og dæmpede hans lykke og delte hans sjæl i to . Hvor de gik sammen , Johanne og han , fulgte denne skikkelse bag ham , og han følte som en skygge om sig . Og han , hvis hjerte stod fyldt af en ny og strålende 

lykke , følte til tider dette hjerte tømt og gik om og var til mode , som havde han ikke vundet , men mistet . Al den stolte glæde , sommerminderne havde rejst i ham efteråret igennem , blegnede til tider bort , stod som et skælvende , høstgult træ , hvis blade falder gennem tåge . Og der var øjeblikke , hvor han måtte gøre vold på sig selv for ikke at pine Johanne med dette mismod , som han selv ikke rigtig begreb . Hvad ville disse ensomme barneminder ham så pludselig ? Hvorfor forfulgte de ham som et par bedrøvede øjne , der stirrer efter ham med forsmået trofastheds ordløse klage ? Kun det begreb han , at hans egen vilje lå under , og at to stredes om ham , et menneske og en skygge ; men hvem der ejede det liv , der skulle sejre over hans , og hvem der var kød og blod og hvem skygge , gled i forvirrede stunder sammen i tåge for ham . Og hvis nu ingen sejrede , hvis nu hele hans liv igennem — — 
Morten Jessen gyser i morgentågen . 
Han har fulgt de bedrøvede øjne og er rejst alene herud , har ofret sig denne sidste gang for endelig at fri sig , er gået om alle vegne herude , hvor hans barneår har set ham , og har ventet at 

se disse gamle minder myldre ham i møde som logrende hunde — og har mødt intet uden de samme fjernt fra stirrende skyggeøjne . 
Han sad ved juletræet i aftes og så på de brændende lys og hørte på søstrenes glade højrøstethed , sad i granduft og stirrede på træets pynt , som hvert år blev taget frem af de store papæsker og hvert år var den samme , og som han selv i sin tid havde været med til at klippe og klistre og forgylde . Og han sad og hørte Camilla synge de lange julesalmer Vers for Vers og ventede og ventede og stirrede for at se sin barndoms fryd komme og føre ham sammen med de andre , den fryd , som havde kaldt ham hjem en sidste gang , — og så’ kun denne stille , sørgmodige skygge . 
Så var hans moder kommen hen og havde sat sig ved hans side og havde taget hans hånd mellem begge sine og havde set på ham og rystet på hovedet . 
— herregud , — længes min dreng ? havde hun spurgt bedrøvet . 
Og han havde ikke kunnet svare . 
— ja ja , min store dreng , havde hun så 

lidt efter sagt med sin rolige gammelkone-mildhed , du må ikke tro andet end , at vi alle sammen er lykkelige og glade på dine vegne , selv om det kan falde lidt svært en gang imellem at tænke , at nu er du ikke længer vor som i gamle dage , aldrig mere . 
Og så havde hun set ind i de brændende julelys og føjet til 
— det er underligt , at der skal . følge så megen bitterhed med al lykke ! 
Og så havde hun kysset ham , først på hånden og så på panden — — 
Morten Jessen standser pludselig midt i sneen . 
Hvor Jutta havde Kysset ham iltert og ligefrem den morgen oppe hos kårsens , da hun fik alt at vide ! Han havde stået ganske forbløffet . Nu pludselig mindes han dette Kys og dirrer som for et nervøst ryk og føler sine øjne vide sig , som ser de ud i ensomheden efter noget ubegribeligt , der langt ude kredser om ham . 
Som i døs går han videre over markernes sne og ved af intet , før han sidder på den rimhvide bænk oppe på højen i havehegnet . Fra grenene daler snestjernerne gennem tågen ned 

over ham , hver gang det suser i havens træer , og foran ham breder den hvide mark sig . 
Så begynder langt ude i tågen en kirkeklokke at ringe . Blødt og ensformig strømmer dens fjerne malmslag ud i den stille julemorgen . Ved dens første slag løfter Morten hovedet og ser ud over den hvide mark , ser for sig et hav af gylden , klemtende havre og rejser sig som en , der vågner . Og så vender han sig og ser på bænken og på sneen foran den og begynder med foden at skrabe sneen bort for at få jorden frem og sætter sig igen og ser til siden og strækker hånden ud , som tryglede han en usynlig om et håndtryk , og presser læberne sammen og sidder et øjeblik lænet fremover med den udstrakte arm hvilende på sit knæ . Frosten knager i trægrenene over ham , og kolde rimfnug daler i hans åbne hånd . En tid lang sidder han stille og ser på hånden og den dryssende rim . Så rejser han sig langsomt og smiler . 
Og mens den fjerne kirkeklokke synger sin dybe malmsang gennem tågen , fødes det svar , han den foregående aften blev skyldig . 
— ja , jeg længes , moder ! 

junisolen skinner ind under landsbykirkens hvælvinger . Gennem tårngavlens buevindve strømmer den i gylden ånde langt ned over den tomme midtergangs gule murstensgulv , står som et Brus af gennemsigtig glans ned mellem de støvede stolerader . Hele det hvidkalkede stenrum suger dens varmende fred til sig , og den lille , tomme kirke er fyldt af en dagslysets fest , fyldt fra gulvets sten til hvælvingernes kalk af sommerdagens lyse , stille højtid . 
1 hvælvingen ind til sideskibet står Morten Jessen på en bænk og banker med en lille træhammer kalk af murfladen . Han bærer en lang hvid lærredsbluse trukken uden på sit tøj og fløjter halvhøjt og banker forsigtig på kalken , som springer af i små , tynde skaller og ligger i hvidt lag over bænken og over stengulvet ved 

hvælvingens fod . Hvert lille hammerslag klinger højt i den tomme kirke , og hans dæmpede fløjten slår rund og klar tilbage fra hvælvingerne . 
— hvor blev du af ? råber han pludselig og standser i arbejdet og ser ned over midtergangens sol og op mod alteret og ud gennem våben-husets åbne dør , ud over en stump gruslagt jord med et par runde gravtuer dækkede af hvidt sand og med sorte perlekranse som pynt og bag gravene det nederste stykke af en gammel kastaniestamme , alt sammen lysende i stille sol og foroven skåret af under den åbne dørs bue . 
— hvor blev du af ? — Johanne ! 
Intet svar , ikk'e en lyd . Men hen over det sollyse grus uden for døren glider en skygge , vokser fladt hen over gangens grus , hoved og overkrop og skyggen af en kjole . Lige uden for døren bliver skyggen liggende , langstrakt og stille . Ingen viser sig . 
Og som skyggen derude vokser , glider et stort smil over Mortens ansigt , og da den standser , ler han gennem kirken . 
— saltebrød for dig , en , to , tre ! råber han . 
Og i det samme står Johanne i sin hvide 

kjole med det blå skærf om hofterne midt i våbenhusets buedør . Han ser solen derude gennem hendes blonde hårbrus , som hun står der midt i buedørens skygge , med sommerdagen derude som en gylden baggrund for hendes legemes linjer . 
— hvor kunne du nu vide , jeg stod her ? råber hun ind til ham . 
— din skygge , min pige , din skygge ! svarer han tilbage , — den er dig en utro kammerjomfru . Men kom her hen , skal du se ! 
— har du fundet noget ? spørger hun ivrig og går hurtig over midtergangen og hen til hans bænk og lader døren bag sig tom på ny og fyldt af kirkegårdens sol . 
— hvad er det ? spørger hun og stirrer op på murpillen . 
— et rødskægget hoved , ser du , som luder fremover , og oven over det et blegt barneansigt , — se , hvor det barns øjne er bedrøvede — — 
— jamen hvad er det ? 
— det er den hellige Kristoffer , som bærer Kristus over floden . Jeg sagde det nok , her måtte sidde noget bag kalken . 

— er det meget gammelt ? 
— ja sådan omtrent fra kirkens første tid . Absalon har bygget den , så kan du selv regne resten ud . Vent nu lidt , skal du se . 
Og Morten giver sig til at banke på den hvide kalk , et stykke fra det skæggede hoved , og lag for lag skaller hvitningen af . 
— ser du , siger han , der kommer hans hånd — og det øverste af den høje stav , som han støtter sig til , — og håndlindingen af et blåt kofteærme . 
Og Morten bliver ved at banke og banke , og kalken falder fra , og en blå , bøjet arm kommer frem og en skulder og barnets brune kittel . En gang imellem standser han og ser og tager så fat på ny og fløjter ikke længer . 
— må jeg hjælpe dig ? spørger pludselig Johanne . 
— hjælpe mig ? gentager Morten som i tanker og holder så på en gang op at banke og vender sig og ser ned på Johanne og møder et par øjne , der i . spændt Iver betragter ham og det gamle kalkmaleri , og springer ned fra bænken for at lægge sin arm om hendes liv og kysse disse øjne . 

— hvorfor bliver du ikke ved ? spørger hun som skuffet . 
— fordi jeg kom til at se på dig . 
— det kan du jo gøre bag efter . 
— jamen han der oppe løber ikke sin vej ! svarer han og ser op på freskoen og falder i tanker og står tavs og ser på billedet , med armen hvilende om Johannes liv . 
Da han omsider begynder at tale , er hans stemme dæmpet . Han ser bestandig på billedet , og der er som et slør af sørgmodighed over hans ord . 
— hvor det barns øjne er bedrøvede ! gentager han , — og hvor den hellige Kristoffers mund er fast lukket ! se engang , hvor alt i ham er kroget og knuget , — lige til blikket ! — og så ser de begge to ned på os . — synes du ikke , det er underligt at tænke sig , at disse to skikkelser har stået der i hundreder af år og kalken gemt deres bedrøvelse — til denne sommereftermiddag og til os to ? 
— jeg ville ønske , jeg måtte hjælpe dig ! 
Men Morten fører hende langsomt , med armen 

om hendes liv , bort fra billedet og ind i midtergangens sol . 
— nu vil vi hvile os ! siger han og sætter sig på en stenafsats i muren under det solfyldte buevindve i gavlen og tager begge hendes hænder og trækker hende ned ved siden af sig . 
— er du træt allerede ? spørger hun . 
— se engang på solskinnet over vore hoveder ! svarer han . Er her ikke dejligt at sidde ? Vi sidder i murskyggen , og solen falder skråt igennem vind-vet og rammer den gamle ligsten foran vore fødder og dækker os som en stor gennemsigtig guldvinge . Og så denne hvide højde , dette store , stille stenrum , alene fyldt af dagens lys . Det er dette lys , du , der gør mig disse kirker hellige . Det står her så rent og uberørt under hvælvingernes milde linjer . Og se engang hvilken fred der er i de store buede stenlinjer ; de hvælver sig op efter så let og fast og uigennemtrængelige og lukker højt oppe med deres hvidhed over det stille lys . I sådanne små kirker er det aldrig hverdag — undtagen det par timer gudstjenesten varer om søndagen . 

— ja , du , siger hun , man skulle kunne bo i et sådant rum ! 
— ja , svarer han , og så skulle du gå i hvidt hver dag , — sådan som i dag , føjer han til og ser på hende . Du skulle vide , hvor den kjole , herinde — — 
han standser og kan ikke finde ord . Så ler han pludselig . 
— dit hår er som solen og din kjole som kalken ! siger han . 
Hun løfter begge sine arme og lægger sine hænder om hans kinder og ser ham ind i øjnene . 
— Morten , siger hun , skal jeg også smigre dig ? 
— smigre ? din nar — — 
— du er min kirke , med orgel og alter og de højeste hvælvinger , noget menneske har stået under . 
— ja , det var smiger , siger han og smiler , lykken taler altid over sig ! 
— tror du ? Jeg talte dog kun som et ekko af dig . Det var din egen lykke , jeg gav dig igen , — som en kirkehvælving . 
— ja vist , siger han og ser ned gennem 

kirken og tager hendes hånd i sin , nu vier dagslyset vor lykke oppe foran alteret ! 
— nej men Morten , udbryder hun , gør du virkelig nar af mig ? 
— tror du , spørger han , her under al denne sol ? Nej , du , jeg så os som to helgener i et gyldent skrin . 
— jamen du siger det så underlig hemmelighedsfuldt . 
— ja , bare jeg rigtig vidste , hvad du mener med min hemmelighedsfuldhed . Er jeg nu hemmelighedsfuld igen ? 
— se på mig , Morten ! — der kan du se ! kalder du det at se på mig ? Ser du mig virkelig ? 
— jeg ser noget så uendelig lyst og fint . 
— jamen mig ? 
- dig ! 
Hun ryster langsomt på hovedet og smiler . 
— når du ser på mig , siger hun , synes jeg , jeg bliver til et billede bag et tyndt lag af kalk , noget du skimter og drømmer frem , — et billede bag et tyndt lag kalk , på en kirkevæg . 
— Johanne , er du virkelig jaloux på min kunsthistorie ? 

— jeg kan høre på din stemme , at du ikke tror , hvad du spørger om . Svar mig nu rigtig . Det er så koldt at være billede , — og du forstår godt , hvad jeg mener . Sådan var du også før henne ved pillen . Hvorfor gik du fra den , og hvorfor måtte jeg ikke hjælpe dig ? 
— Johanne , siger Morten , læg din hånd i min og følg mig ! 
— hvad vil du da ? 
Morten smiler . 
— føre dig bort fra kalk og alle billeder , højt op , og vise dig al verdens herlighed og den vide himmel . Er du bange ? Vi går op i tårnet ; der har du aldrig været . 
— er du allerede ked af kirken her  ? 
— nej , jeg kommer tilbage , men jeg trænger til frisk luft . Her er alligevel lummert herinde . 
— her er så kønt inde , — det er synd at gå herfra ! siger hun og ser gennem solen op mod alteret . 
Men hun rejser sig og følger Morten ned langs de støvede stolerader og ud gennem våbenhuset . Der i den åbne dør slår kirkegårdens solskinsluft dem i møde fuld af Duft af lavendel og 

gyldenlak , og bier summer mellem de runde grave . 
— Pas på , siger Morten i tårndøren , her er trangt og mørkt ! 
Så går han i forvejen , og Johanne følger ham tæt , snublende over de smalle trin og famlende med hånden op over væggens sten . 
— er der langt endnu  ? spørger hun og føjer til , — å , hvor der var lyst dernede ! 
— se her , siger Morten og peger i et svagt grånende , støvet lysskær ind over en række store , rundede lertuer , der langt inde bliver borte i mørket under tagets tømmernæt , —• hvælvingerne ! 
Men Johanne trykker sig ind til ham . 
— videre ! siger hun . 
— se på mig , Johanne , ser jeg dig nu ? 
Hun svarer ikke , men lukker hans mund med sin hånd . 
— du levende billede bag kalk ! fortsætter han og føler , hvor trygt hun tvinger sig ind til ham og gemmer sig hos ham for den halvmørke uhygge om dem . 
Og de når ad en trætrappe højere og højere . Et frisk lufttræk strømmer ovenfra ned over 

deres hoveder , og dagslyset falder på trappens trin øverst oppe . Så stiger de op af mørket og står i et firkantet bjælkerum . Over dem huler sig en malmklokkes svælg med den tunge knebel pegende lodret ned imod dem , og ud mod solen står tårngluggen åben . 
— vent ! siger Morten og går hen og slår de andre luger op . Det runger ned igennem tårnet , da lugernes træ smelder mod muren . 
Da drønet er døet hen , griber Johanne pludselig hans hånd med et ryk og stirrer på ham og lytter . 
— hører du ! hvisker hun , hvad er det ? 
Men Morten svarer ikke , han står som hun og lytter . 
— det var klokken , der sang ! svarer han omsider . Jeg vækkede den med lugerne . 
— hvor det lød forunderligt ! siger Johanne og taler sagte og står og stirrer på den tunge knebel , der stille og ubevægelig hænger ned under klokkens grønne malmrand . Det lød , som om det kom strømmende ind med lyset , da du åbnede ! — nej , hvor jeg blev underlig til mode ! — og du med ! din hånd er jo ganske kold ! 

— ja — puh ! siger Morten og stryger sig med bagen af hånden over panden , det var også besynderligt , — det vil sige , det kom noget uventet . 
Og så ser de på hinanden og giver sig med et til at le . 
— men nu skal du se dig om ! siger han og vil føre hende hen til gluggerne . 
— nej , lad mig stå lidt her ! beder hun . Herfra ser jeg kun himlen . Så megen himmel har jeg aldrig set . Er det ikke underligt , jeg synes , jeg aldrig har set den før . Det er virkelig sandt , jeg ser aldrig himlen . Af al det , jeg har set , husker jeg kun jorden , græsset og blomster og veje og det nederste af træstammer . Jeg ser vist aldrig op . 
— nå , og hvad synes du så nu ? 
Hun svarer ikke , men tager hans hånd og fører den og hans arm rundt om hendes liv og læner sig tavs ind til ham . Så løfter hun langsomt hovedet og ser op på ham med et par øjne , der lyser af glæde . 
— Morten , siger hun , vidste du det ? — var det derfor , du førte mig herop ? — og så siger du , at jeg smigrer dig , og at lykken taler over sig ! 

— se , svarer han , ser du , hvor vi står højt ! Se ud af gluggen her . Se hvor stor jorden er under himlen . Her har jeg siddet og drømt mangen drengedrøm , og længtes så forfærdelig ud gennem dette milehvide solskin og følt mig selv så lille som et fnug og så stor som Vorherre . Jeg har siddet her og set ud over denne uendelighed af marker og byer og skove langt borte og syntes , at jeg kunne høre jorden ånde . , og følt dens ånde strømme op til mig og ind i mig og fylde mig med en lyksalighed , som gød den alt sit liv ind i min sjæl , bar det her op til mig , for at det kunne røre sig i mig alene og volde mig en glæde , der var stor som mine drengedages guds . Men alle mine drømme endte med , at jeg krøb ned på kirkegården . Jeg blev altid pludselig bange for at styrte ned . Men hver gang jeg kommer herop , drømmer jeg den samme drøm , og hver gang vokser den lykke , jeg føler , og angsten for faldet . 
— også nu ? spørger Johanne dæmpet , da han tier . 
— også nu , ja , svarer han og smiler , hundrede gange så meget nu ! 

— Morten , hvisker hun , jeg tror , der er en , som vil komme og bære dig på hænder , hvis du falder . Nu skal du glemme alle den slags grimme tanker . Husk på , du lovede at vise mig al verdens herlighed . Eller skal jeg vise dig den ? 
— å , du , udbryder Morten og drager hende ind til sig , lykken strømmer ind ad alle fire glugger , venter dernede i den hvide kirke , kommer imod mig derude fra det smilende land , er alle vegne om mig i sol og Duft , og inde i mig , så jeg næppe sanser . Hvad nye herligheder kan jeg vise dig , — du , som er den , der har vist mig dem alle . — lad os gå ned igen , Johanne , ned igen i den hvide kirkes helgenskrin . 
Så slipper han hende og går hen og lukker gluggerne . Da han kommer tilbage , står hun og ser ud imod solen . 
— sang klokken , eller hørte jeg det ikke ? siger hun og stirrer bestandig ud . 
— nej , nu tav den , svarer han og ser på hende . 
— Johanne ! udbryder han pludselig . 
Og så løfter han hende op på armen og bærer hende forsigtig , skridt forskridt , ned gennem tårnet . 

solen har vækket Morten . Den skinner dæmpet gennem vindvets hvide gardin , og sovekamret dæmrer i et blegrødt skær fra tapetets blomster . Morten har rejst sig over ende i sengen og bliver siddende bøjet og stille , som fortabt i vågnende lykke , og ser ned på Johannes sovende ansigt , der halvt gemt under et fald af blond hår i rolig søvn hviler på en nøgen hvid arm . Det lille Kammer er fyldt endnu af brylluppets skinnende festklæder , og over spejlet hænger brudesløret som et luftigt lykkens tegn . Han sidder med store strålende øjne , og hans blik vider sig , som stred han for at indprente sig hvert mindste gran af , hvad han ser . 
Så strækker sig langsomt den nøgne arm under Johannes nakke , retter sig rund og blank ud over den hvide pude , hendes hoved glider 

tilbage , og øjelågene åbner sig for to øjne , der møder Mortens og i det samme er store og tindrende som hans . 
— du ! hvisker hun som i afmægtig lykke og klynger sig ind til ham og kysser med brændende læber hans mund og ser på ham med et blik , der er tavst af forundring . Som skinnende alvor , som en lys undren er deres lykke , og de knuger sig ind til hinanden for at overbevise deres egne hjerter om håndgribeligheden . 
— Johanne ! hvisker han og knuger og knuger hendes hoved mod sit bryst med hænderne gemte i hendes kølige hår . 
Så gør hun sig lempelig fri og rejser sig helt over ende og sidder i den hvide seng og stirrer frem for sig med lykkeberuste øjne , som lå verden i soltåge for hendes sjæl , i blånende gylden dis , fjern og skøn og forjættende . 
Og Morten ser på hende , og dette nye hjem rejser sig i hans bevidsthed som en lille verden for sig , blank og solforgyldt , en afsluttet verden midt i den store , med ham og hende hævet over alle hverdage , med ham og hende ene i verden , ene i deres nye hjem , der som en muslingeskal 

slutter om den perle , der er deres lykke . Og han ser fra Johanne hen mod vinduet . Det er som lykken ler ham lige i øjnene fra dette brede vinduesgab , hvor solen bryder gennem det hvide fortræksgardin , en lykke der er uendelig som den skyløse himmel over gardinets rand , en lykke der er som denne lune majmorgens stilhed . Han hører kun spurvenes kvidder uden for vinduet ; den lyder så rislende uendelig som vand , der falder , eller er som lys , der daler . Stilheden synger i hans øren , hans verden er fyldt af denne sol og spurvenes utrættelig kvidrende kvidder . Det er som en dejlig , vågen drøm om lykke , den blide rislende fuglekvidder og denne gyldne stille solstrøm , og de fylder hans øjne og øren som med summende sommer , så han bliver siddende ganske stille og vover ikke at røre sig for ikke at forstyrre denne drømmende virkelighed . 
— jeg drømte det alt sammen , lige inden jeg vågnede , siger pludselig Johanne , jeg drømte en lys , rosenrød drøm , og det var sollyset her i værelset , der farvede min drøm bag mine lukkede øjelåg ! 
— eller også mig , siger Morten , for jeg sad og så på dig  ! 

hun svarer ikke , men kaster sig over imod ham og gemmer ansigtet i hans sengs tæppe , og hendes hår står i blond bølgen ud over lagenet og hendes hvide natdragt . 
— er du lykkelig ? hvisker Morten med en stemme , der skælver af glæde , og bøjer sig ned over hende , og hun svarer ham , uden at løfte hovedet , ved at famle efter hans hånd og trække den ind under sin kind . 
— hvad tænker du på ? spørger han lidt efter og løfter hendes hoved med begge sine hænder , — lad mig se i dine øjne , hvad du tænker på ! 
— jeg tænker på , siger hun , hvor høj og statelig du så ud , da du rejste dig fjernt oppe ved alteret , og orgelet brusede , og jeg kom . 
— i går , i går ! siger Morten , hvor det er længe siden , og hvor det var en grim dør ind til alt dette ! Alt dette , du , det ligger for enden af en uendelig lang , mørk gang ! 
Hun smiler og ryster på hovedet . 
— jeg tror , at jeg mange gange vil komme til at tænke på i går , svarer hun , og tænke glad på i går . Jeg husker i går så tydelig . Du 

skulle vide , hvor jeg tænkte på dig . Som jeg bedst gik , så jeg dine hænder for mig — og dit hoved — og dine fødder — og hver gang rødmede jeg og måtte se gennem vinduet op mod den høje , lyse forårshimmel , hvor fuglene ringede bryllup over mit hoved . Og da jeg stod i min hvide kjole med sløret brusende i min hånd og ingenting kunne mindes , fordi alting med et blev til fremtid for mig ! Og vognrumlen , du , — og da jeg så ud af vinduet , — de blanke , brune hesterygge og en kuskehat med rødhvid , flæset kokarde , og det sorte vogntag og lidt af vognruden , — og onkel kårsens trin gennem stuen ved siden af — og hans hvide handsker og hans orden — — jeg kørte som i en drøm , — og som i drømme hørte jeg præstens stemme , — for i mit hjerte jublede kun det ene , at omlidt var jeg frank og fri og hos dig . Jeg husker det alt sammen så tydelig , lige ti ! Ampelen dér i aftes . Nu bryder solen sig i dens røde glas , men i aftes flakkede lyset urolig i den og sendte et stort , blåligt skær over loftet , en stor , blå ,  .skælvende stjærne . 
— og jeg , siger han , jeg mindes kun hjem 

turen i vognen og måneskinnet over de blanke , ensomme gader og i duggen på vognruden . Jeg syntes , vi kørte bestandig opad i den blå nat ! 
Så lukker lange Kys for deres læber , og et øjeblik efter rejser Morten sig og klæder sig på , og Johanne ligger og følger ham med øjnene , mens han færdes over gulvet , snart i sol og snart i skygge . Da han omsider er færdig og går ind i stuen , vender hun sig mod hans seng og kaster sig kærtegnende ned i hans puder . Så rejser hun sig og klæder sig hurtig på og ser ham pludselig stå i døren og smile til hende og hendes fryd over hvert nyt klædningsstykke , hun tager på . 
— kom , siger han , nu går vi på erobring sammen ! 
Og med sin arm i hans følger hun ham fra sovekammerets sol ind i en ny verden af sol . 
— Morten , siger hun med et , er vi virkelig kun to glade , overgivne børn ? 
— måske , svarer han og trykker hendes arm mod sin og føjer til , — eller to troende tilbedere i en helligdom ! 
Og hun presser hans hænder mod sine hede 

kinder , taknemmelig for hver gave , han har bragt til hende og hendes hjems forherligelse . 
Han standser og løfter hendes hænder op om sin nakke og ser ind i hendes øjne . 
— hvor de barneøjne kan brænde mørke og drømmende , siger han , og . hvor forunderlig tænksomme og rolige de kan se , og hvor fast de hænder kan stemme om min nakke , og hvor blussende runde de læber kan svulme ! Du min lille blonde barnekæreste , som står der så mild og jævn og har glemt barnet for at slå æventyrets porte på vid gab for mig alene ! 
Og idet han bøjer sig ned over hende , hvisker han 
— byg her som en fugl med nye fjer hver dag , en fugl føniks med jublende ny elskov , hver gang solen rinder ! 

det er ved middagstide . Morten kommer stormende op ad trappen og sætter i hast nøglen i entredøren og trækker døren til bag sig , så låsens smeld fylder den lyse trappegang med et højt gjald , — får stråhatten hængt fra sig og er inde i dagligstuen , inde i spisestuen , i sit eget værelse , i sovekammeret , ude i køkkenet .--- 
— hvor er fruen ? spørger han pigen og ser ganske modfalden ud af skuffelse og forundring . 
— fruen ? dræver pigen gennem grydedampen henne ved komfuret , — fruen , hun er oppe på pulterkammeret ! 
— å , siger Morten og vil i øjeblikkets skuffelse over de tomme Stuer og sin narrede glade forventning føje til — så løb og sig , , at jeg er kommen ! men tager sig i det og gør omkring og går sindig op ad køkkentrappen . 

men efterhånden svinder ærgrelsen og med den sindigheden , og han tager de sidste trin i Spring og står i den åbne pulterkammerdør . 
Foran ham sidder Johanne på en koffert med skødet fuldt af breve , i strømmende sol , der daler ned over hende fra tagvinduet , fylder det smalle rum om hende , blænder skærende , skingrende fra de kalkede vægge , fra det gule , ferniserede gulv , fra hendes stribede sommerkjole og fra kommodens polerede mahogniflade , bag hvis røde skal hendes billede spejler sig ned over skufferne , forvrænget og overskåret , i solgydte , skinnende farver . Og al denne sol , der er om hende , tænder Mortens kærlighed i flamme , og lykkens mildeste ord stiger mod hans læber , — men skuffelsen nede fra de tomme Stuer kaster sig på ny over ham . 
— Johanne , du var ikke dernede ! siger han og ser bebrejdende på hende . 
— men er du der allerede ! svarer hun og ser forvirret og forskrækket op på ham og giver sig pludselig til at skrabe brevene sammen under sine dækkende hænder og rødmer . Du måtte jo slet ikke kommet her op ! Er klokken så mange ? 

— og du ved , hvor jeg længes efter dig , og hvor jeg løber hjem ! bliver han ved for at hævne sin krænkelse og piner sig selv og hende , mens hjertet dirrer i ham af en halv dags indestængt kærlighedstrang . 
— jeg vidste ikke , klokken var så mange , siger hun stilfærdig i begyndende bedrøvelse , jeg vidste det jo ikke , at der var gået så mange timer . 
— har du da slet ikke tænkt på mig ? spørger han og føler bitterheden øges for hvert ord , han siger . Hvad er det , du sidder med heroppe  ? 
— dine og mine breve ! svarer hun og ser op . 
— og dem kunne du ikke læse dernede ? 
— jeg ved det ikke , svarer hun , de lå her i kommodeskuffen . Nu er jeg selv ked af det , og jeg gik dog herop i et overmål af lykke . 
— Johanne ! 
Hun rejser sig som i et Spring , brevene spredes fra hendes skød over gulvet , og så slår hun armene om Mortens Hals og borer sit ansigt ind mod hans skulder . 
— du må ikke være ked af det , hvisker hun , jeg fortryder det jo selv , men her var så 

dejligt i solen herinde . Og så var det jo al min opsparede lykke , som lå der i mine skuffer i sirlige pakker . Du skulle vide , hvor jeg var overmodig , da jeg løste de rosenrøde silkebånd . Å , Morten , jeg har jo bare gennemlevet og læst igen min forelskelses alfabet , et år i en eneste time ! 
Men han kan ikke slippe den tanke , at hun har glemt ham en halv time . 
— alt det der har jo slet ingen værdi længer ! siger han . Hvad bryder du dig om de breve . Jeg tænker aldrig på dig , som du var i går , men jeg løber for at se dig , som du vil være , når jeg kommer hjem . Jeg længes så forfærdelig efter dig . Du er mig hver dag som en ny gave , der venter mig her hjemme , — og så skal jeg lede dig op helt her oppe og et år tilbage i tiden ! 
— ingen værdi , Morten , svarer hun ham og ser som i forvirring op på ham , har det ingen værdi at sidde og huske sig selv igen i små hurtige billeder , næsten som et andet væsen ? For sådan er det , jeg har siddet og set mig selv , som jeg har været i min egen tanke , og som jeg har tænkt mig i andres , omtrent som en fjern , myldrende 

verden bag glas , der er farvede af mine egne følelser , rosenrøde og dagslyse eller grå og regnmørke . Jeg har siddet her og tænkt på mig selv som på et væsen , jeg holder meget af og forstår og tilgiver og er overbærende imod . Tror du ikke , det har værdi , Morten ? 
— og imens , Johanne , gik jeg oppe på Rosenborg og viste tyskere rundt og tænkte på dig ! 
— men jeg tænkte jo netop sådan , Morten , — fordi jeg tænkte på dig ! Det hele var mig som en drøm , at det var mig , der sad her . Jeg vidste , at jeg var vågen , og jeg vidste , at det var virkelighed , at jeg blot behøvede at gå ned ad trappen og åbne en dør , så ville virkeligheden ligge foran mig i stille blånende nordenlys . Men jeg blev siddende og havde slet ikke lyst til mine nye , blanke Stuer . Det var jo virkeligt alt sammen ! Jeg sad og gentog ordet så tit , til det blev ganske intetsigende , noget rent bavl , noget der slet ikke gav det , jeg ville døbe min lykke med . Jeg greb med begge hænder om den gamle koffert dér , som jeg sad på , for at sige mig selv , at den var virkelighed ! 
— Havde du slet ikke lyst til dine nye , 

blanke Stuer ? spørger han og ser bedrøvet på hende . 
— nej ! svarer hun hastig og knuger i det samme sine arme fastere om hans Hals . 
— men hvorfor da , Johanne ? 
— jeg tror , fordi de står så forladte og venter , — Morten , venter på liv og begivenheder og minder . Å , du må ikke spørge mig så meget , — hvor skal jeg kunne forklare dig det alt sammen ? Jeg er jo så lykkelig , og jeg syntes , at solskinnet her oppe , det var virkeligere end alt det andet , for det lignede min lykke . Og så syntes jeg , at det , at jeg var din kone og kunne møde dit Kys og dine favntag om lidt , når du kom hjem , det var slet ikke virkelighed . Det ene øjeblik , du holder mig i din favn , er virkelighed , men resten er drøm , og den tanke drev mig blodet til kinderne og jeg frøs ganske svagt . For det korte sekund af lykke kunne jeg ønske at holde i mine hænder , når som helst jeg ville det , og det skulle ikke vente efter hverdagenes tilfældigheder for at falde i min lod . Jeg følte mig pludselig ganske afmægtig ved at tænke på disse helt tilfældige ting , der har forstyrret vore Kys 

disse første dage , hvor vi ville være ene og kun ene , disse velmente visitter , disse bydrenge og bude og handlende , der ringer , og vi farer fra hinanden som to forbrydere ! Og dette modbydelige ur , der løber og løber om formiddagen og du skal afsted ! Eller blot dit arbejde herhjemme og de store , støvede bogpakker ! Jeg kan ikke lide dem , fordi du tager så forsigtig om mig , når jeg kommer hen til dig , for ikke at grise mig til med dine hænder . Jeg tror , jeg kunne være meget lykkeligere , Morten . For dette nye hjem skulle jo være mit livs mål , et mål , hvor jeg blev , når det var nået ; men her er tomt og nyt , det venter alt sammen på begivenheder , — vi skal først begynde livet nu . Jeg sad og lænede mig tilbage mod væggen , ganske træt og håbløs , og glemte solen og lyset om mig og følte mig fattig og ringe , uden mål eller med i verden , uden et eneste mål at leve for . Du har dit mål og kan undvære mig og kan få ti for mig . Og så dine venner ! De ser mig sagtens helst på Bloksbjerg . Jeg sad og tvang deres billeder frem for mig , den store skæggede hollænder , Jan i rich med de mørkeblå , ufattelige fanatikerøjne , han som altid sætter 

sig tæt op ad dig og taler ganske dæmpet på sit besynderlige dansk og henvender sig med vilje kun til dig , belejrer dig , erobrer dig , besejrer dig med sine interesser og sin drømmende katolicisme , denne kolde , kantede mand , der breder som en klam skygge om sig . Og så var det , Morten , at jeg satte mig til at læse disse breve-------- 
han knuger hende tæt ind til sig og kysser atter og atter hendes lyse hår . 
— tilgiv mig min urimelige barnagtighed , siger han , men jeg kan ikke bære den mindste skuffelse , jeg kan ikke , Johanne ! Og jeg havde ventet at se dig dernede , som jeg plejer . Kan du forstå , at ens lykke kan være så stor , at man går i en evig angst for , at det mindste lille stød skal bringe den ud af leje og få den til at glide fra en . Lykken er alt for stor for os mennesker . Og jeg ved ikke hvorfor , men jeg er så angst for at miste min . Alt , alt i mig griber om den for at holde den fast , og alligevel ser jeg den bestandig skælve , som ville den falde . Du må ikke være vred på mig . Den mindste lille skuffelse vokser som en storm imod mig ! 
Hun ser smilende op på ham , med et stolt 

og trygt lille smil , og løsner så sine arme fra hans Hals . 
— hjælp mig nu at samle vore breve sammen igen ! siger hun og bøjer sig i solen ned over gulvet . 
Og mens de ligger på knæ og sanker brev for brev og binder dem i rosenrøde bånd , siger hun pludselig 
— du skulle vide , hvor det var dejligt at sidde dér døvet af sol og lægge hænderne bag nakken og lukke øjnene og lade blodets dæmrende røde dulme de blændede øjne og ikke tænke og ikke have et levende ønske ! 

Morten sidder ved sin lampe og arbejder . Døren ind til dagligstuen står åben . Derinde hører han Johanne spille og spille . Hver gang han rejser sig og går over gulvet , ser han hendes mørke silhouet i skæret fra klaverlysene . Hun har spurgt , flere gange , om hun ikke forstyrer ham , og hver gang har han leet og svaret nej . Hun forstyrrer ham ikke . Hendes stille , sørgmodige musik drysser som en mild , frugtbar regn over hans tanker , og han føler denne musik om sig , som stod hun bag hans stol , uden at tale , og strøg ham blødt med hænderne gennem håret . Han er fyldt af fred , af tryg , lun lykke og føler sig til mode , som var strid og sorg gamle overleverede gloser , ord for længst uddøde begreber . Han sidder i sit hjem , og han synes , at det ligger langt borte i en fjern skov , bag uhyre , løvtætte stammer , 

hvis grene aldrig splittes i blæst , men strækker sig over det i evig skyggende fred . 
Så lægger han et øjeblik pennen og læner sig tilbage i stolen . 
— du spiller jo ikke ! siger han , som vågnede han pludselig , og drejer hovedet mod den åbne dør og får intet svar . Men i det samme hører han Johanne begynde igen . 
Og han tager atter fat , til han langt om længe igen lægger pennen og mærker , at hun på ny er hørt op . 
Så rejser han sig og går hen i døren og ser Johanne sidde ved klaveret med hænderne i skødet og stirre frem for sig . Han går hen til hende og stiller sig bag hendes stol og bøjer sig ned over hende med sin arm om hendes skulder . 
— hvad tænker du på ? spørger han . 
Men hun skyder hans arm bort og svarer ikke . 
— Johanne ! siger han forundret . 
— hvad vil du mig ? 
— men hvad er der dog i vejen ? 
— ingen ting ! svarer hun kort . 
— herregud , siger han , kan du ikke fortælle mig det ? Jeg forstår slet ikke — — 

— du har jo dit arbejde .’ 
— Johanne ! ler han som pludselig befriet , må jeg ikke arbejde ? 
Hun svarer ikke , men lægger sine hænder over klaverets hvide taster og bøjer sig frem mod noderne , som voldede det hende anstrengelse at se . 
— Johanne ! hvisker han og tager hende om kinderne for at løfte hendes øjne mod sig . Men hun sænker øjelågene . 
— du , som intet øjeblik er ude af mine tanker ! 
— jeg kan ikke gøre for det ! udbryder hun , og i det samme løber tårerne ned over hendes kinder . 
Så løfter han hende op til sig , op fra stolen , og hun følger ham viljeløst , og han leder hende hen til sofaen og sætter sig hos hende i det halvmørke stuehjørne og klapper og klapper hendes hænder . 
— tal til mig , Johanne , beder han , lad os tale sammen ! Det gør mig så forfærdelig ondt , må du tro ! 
Hun sidder længe og ser frem for sig . 
— jeg ved det nok , siger hun så og famler efter ordene , at det er dumt og småligt af mig , — men jeg ville sådan ønske , at du ikke havde det arbejde ! 

— stjæler det mig fra dig , synes du ? spørger han og bøjer sig frem for at se hende i øjnene . 
— jeg ved det ikke , svarer hun , men når jeg sidder alene , synes jeg , at du er blevet så rolig og kan så godt undvære mig , og så bliver jeg så vred på dig . 
— synes du , at jeg kan undvære dig ? 
— jamen det ser jeg jo . Og så synes jeg , at al din forelskelse er flygtet med din ro , og jeg må nøjes med at gå rundt og skotte efter dig og er til mode , som om en høg kredsede over min lykke for at plyndre den . 
— også nu  ? 
Hun smiler , , et underligt lille bittert smil . 
— du ser jo , at jeg overgiver mig straks , blot du rækker en finger imod mig ! 
— overgiver dig , siger han og smiler , — som om det ikke er dig , der vinder over mit arbejde , blot du viser dig ! 
— jeg kan ikke gøre for det , svarer hun , men det piner mig hvert øjeblik på dagen , at jeg er så uvidende og altid må sidde tavs og ingenting kan sige og være uvirksom undtagen i alt det , der hedder husgerning . Og så kan jeg 

alligevel ikke overtale mig til det hoveri at forsøge at indhente dig i alt det , du ved . Og så er det , at jeg giver tabt og bliver fortvivlet over , hvor livet er ingenting for den , der er uvidende . Jeg kan ingenting — bare spille ! 
— det er mere end nok for mig , — kalder du det ingen ting ? 
— nu glemmer du , Morten , siger hun , at der har været tider , hvor du har bedt mig lade dig være ene , som om jeg var alt for nidkær og alt for ørkesløst ville have dig alene for mig selv ! 
— herregud , Johanne , svarer han med et suk , — jeg skal sige dig , at for mig er min kærlighed som en hellig udhvilen , en nyden , om du vil , en forfriskning oven på arbejdets stærke , krydrede retter . Husk på , at jeg må slås for at få lov at være til , slås for min selvstændighed og evig og altid bygge videre på min viden og passe på den som på en frugtbar slam , der dag for dag vugges mod mit livs strandbred . Tror du ikke , at jeg helst lod alle mine øjeblikke være dine ? Og fortæller jeg dig ikke altid om mine forhåbninger ? 
— jo , svarer hun , men altid med en lille selvgod forudsætning af , at jeg kun følger halvt 

med og mere aner , end jeg begriber . Jeg er dig slet ikke nok længer , Morten . Du er jo selv begyndt at trække dine venner til dit hjem , — for at have nogen at tale med ! 
— nej , Johanne , fordi min lykke somme tider bliver for stor til at kunne rummes i ensomhed , fordi jeg trænger til at råbe den ud for menneskene og dele den med dem og se dem glade med mig eller misundelige , — som det stakkels fæ kandaules , føjer han smilende til . Du er jo selv glad , når irich og Holm kommer ! 
— nej , — ja , svarer hun , det vil sige , jeg morer mig somme tider over min rolle som elskværdig , husmoderlig , velgørende engel ! Men der er altid malurt i den morskab . For jeg føler så godt , når de er her , at jeg ikke mere er nok , men bare glider omkring som en stum , iagttaget og kritiseret og betragtet som overflødig staffage . Somme tider gør jeg bare min pligt i trods , som om jeg var et tjenende og betalt stykke husgeråd , og . somme tider gør jeg den helt nedstemt og skynder mig at efterkomme jeres ønsker og tigger i mit stille sind disse vidende , selvtilfredse mænd om blot at tilstå mig lidt menneskeværd ! 

— og du tigger dem om menneskeværd ! udbryder Morten og drager hende ind til sig . 
— hvorfor siger du det sådan , spørger hun forundret , så hånligt imod dem  ? 
— å du , mænds menneskeværd ! svarer han og vil slå det hen , men føjer så til , — i sammenligning med dit ! 
— jamen hvad mener du ? spørger hun igen . 
— at der har du taget grundig fejl . Mændene , de kommer ude fra verden , og den er fuld af dårskab og ondskab , og man må sætte sin sjæl på en lang stage , hvis man vi ! bære den igennem uden at få den griset til . Og selv om det lykkes , så bliver hænderne aldrig fri for stænk . Den , der først bliver kastet rigtig ud , du , han kommer til at sprælle i et væv af forhold , som griber ham bagfra og forfra og trækker ham med sig og får ham til at handle ondt , når han ville det modsatte , og til at være svag , når han skulle stå imod . Og der går meget menneskeværd i løbet under sådanne omstændigheder , kan du begribe . Alle mænd er fattige og har stor appetit , og verden er en ågerkarl , der tager blodige renter ! 
— ja ja , svarer hun , jeg ved nok , at mændene 

tit er slemme , inden de gifter sig . Unge piger får altid noget at vide , men det kommer os jo alligevel ikke ved , for det er dog altid kun , til de rigtig har lært en at kende , som de kan holde af . Som nu du ! — du har jo aldrig været så langt ude , som de mænd , du taler om ! 
— fordi jeg lærte dig så tidlig at kende ! 
— men det var nu heller ikke det , jeg mente , bliver hun ved , — jeg mente , jeg ville forfærdelig gerne være venner med dine venner . Jeg ville gerne have , at de skulle bryde sig lidt om , hvad jeg mener . Jeg ville ønske , jeg kunne forklare for dem , når der var noget , der glædede mig , når der var noget , jeg særlig holdt af , sådan at de forstod det og syntes , der var noget i det . For jeg synes tit , når 1 taler om ting , jeg holder af , at i taler så lunkent og fornuftigt og lærd , som om 1 var gamle mænd , som om i ikke var begejstrede og unge , og så brænder det i mig for at sige alt det , jeg føler , men jeg generer mig for at sige det , eller også siger jeg det kejtet og klodset og koldt , — og det er kun , fordi jeg er bange for dem , fordi jeg ved , de kender mig ikke og regner mig for ingenting ! 

— men tror du da virkelig , at det er for min skyld alene , at de mænd kommer her så tit , Johanne ? spørger Morten og smiler . 
— skulle det måske være for min  ? —• jeg mærker det i alt fald ikke ! 
— det kan godt være , at du ikke mærker det . Men det er nu sådan , at unge mænd holder af at se unge kvinder , og en ung , gift kone er dobbelt interessant . 
— hvorfor det ? — å , jeg begriber for resten nok , hvad du mener , — jeg kan måske ikke rigtig forklare det . Jo , som nu han forleden , — jeg husker ikke nu , hvad han hedder , — han , den første , der gjorde visit her og blev om aftenen . Han kiggede ind i sovekammeret , da jeg tændte derinde , og kaldte det helligdommen , eller offerstedet , — jeg husker ikke nu , hvad det var han kaldte det , — men det var en ækel tone , han sagde det i ! 
— ja , jeg siger dig det , svarer han og smiler godmodig og drager hende i det samme tættere ind til sig , som ville han beskytte hende , — sådan en lille kone skal tage sig i agt ! 
— men hvordan skal jeg tage mig mere i 

agt , end jeg gør ? Jeg taler jo næsten ikke med nogen af dem , der kommer her ! 
— nej , nej , ivrer Morten , — jeg lagde for resten nok mærke til ham den aften , hans fedtede galanteri . Men ser du , det er nu noget , du selv må lære at vise fra dig . Jeg kan ikke forklare dig det , men du kan tro , du får nok selv færten af , hvorledes den pose skal skæres ! 
— ved du hvad , Morten , siger hun og ser i rolig overbevisning på ham , hvis nogen skulle finde på sådant noget , som du der siger , skulle det virkelig ikke more mig . Nej , du , så klog er jeg dog , bliver hun ved og klynger sig ind til ham , og det ved du bedst selv , at jeg ønsker lidt mere end erotik og galanteri , det er kun øjebliksfyrværkeri , og man risikerer at få raketstokkene i hovedet . Jeg vil have , de skal være mine venner . Jeg foretrækker mændenes venskab , fordi kvinderne intet har , i alt fald ikke venskabets indhold , synes jeg . 
Så sidder de tavse og ser frem for sig , og der er ganske stille om dem som i fjerne skove mellem store stammer . 

det er langt ud på aftenen , en aften sidst i november . 
Morten arbejder , dybt optagen . Skrivebordslampen lyser ned over hans bøjede nakke . Han har slået portieren til dagligstuen for døren og hører bag forhænget Johanne og Jutta tale og le og Jan irichs dybe mandsstemme . Et øjeblik læner han sig til siden og hører Johanne blive ved at tale længe og indtrængende , hører Jutta nynne en Melodi og irich gå over tæppet derinde og med stærke , uøvede hænder slå et par akkorder an på klaveret , de samme akkorder , Jutta nynner . Så rejser Morten sig og ser i sprækken mellem portiérefrynserne Johannes blonde hoved mellem klaverlysene . Hun står bøjet ved siden af irichs høje , smalle skikkelse og spiller Melodien dæmpet og blødt og ser smilende op på irich . 
Så sætter Morten sig for at arbejde videre , 

men kommer ingen vegne . Bestandig må han lytte , og bestandig er det Johannes stemme , han lytter frem . Han hører hende tale ivrig og overbevist , svare irich tøvende eller med varme , strømmende ord . Og han ser smilende frem for sig , ser hende som en begynder i livets spejlblanke , legende skøjtesport , overladt for første gang til sig selv , ser hende løbe usikker og bange , men let og gratiøst og flyvende , nem at løbe over ende , men hurtig på benene igen , med større vilje end styrke . Og smilende ser han hende vælge sin havn og kun have øje for den , løbe derind som i leg og sætte sig forhåbningsfuld og afventende til ro , uden tanke om told og afgift i fremmede havne . Som et svagt nålestik rammer et øjeblik hendes dybe ubekymrethed hans elskov , så fyldes alle hans tanker af idet lykke , og han hører kun glæden i hendes tale , hendes fryd over at have besejret sin forsagthed , og en varmende stolthed skyder op i ham . Han rejser sig og kan ikke arbejde længer , han må være i hendes nærhed og med sine egne øjne se hendes lykke sætte sine nye , rige skud , og det er , som kastede hans egen frø vidt om ham . 

sagte , for ikke at forstyrre med træringenes raslen , drager han portieren til side . Men han er set i det samme , to par øjne møder hans , Johannes skinnende som en triumffanfare og irichs mildt smilende imod ham , store og blå , med en underlig varm beundring og en stille søgen , som ledte han hos Morten efter noget , han aldrig før havde vidst i Mortens eje , — en slags pludselig opdaget rigdom . 
— vi har da ikke forstyrret dig ? udbryder Johanne , og der glider som et lille forskrækket smil over hendes glade ansigt . 
— nej , siger Morten og ryster smilende på hovedet , jeg kunne høre på jeres stemmer , at der var meget hyggeligere her inde ! 
Johanne sender ham et lyst , taknemligt nik , men bliver stående henne hos irich ved klaveret . 
— ved du , hvad irich påstår ? siger hun med stemmen syngende af munterhed , — han siger , at han er vis på , at du er en Russer ! 
— en Russer ? smiler Morten , — taler i om mig ? 
— ja , svarer Johanne , for han siger , at du er det mest tungsindige menneske , han har truffet på . 

— nå , irich , ler Morten , sværter du mig ? 
— sværter dig ? gentager irich med en stilfærdig dyb stemme , der lyder som en sænket malmklokkes langsomme , slørede summen , — nej , men din kone holder på , at du egentlig er ingen ting uden solskin ! 
— det sagde jeg ikke , afbryder Johanne , jeg sagde ikke  » ingen ting «  ! 
— det skal du ikke tage dig så nær , min pige , svarer Morten , — for det første må du vide , at du aldrig i denne verden får dine ord igen , som du har sagt dem , og for det andet ved irich ikke noget så tungsindigt som solskinnet , — for det tredje synes jeg , at i skulle tale om noget andet , ellers kommer jeg jo til at gå igen . 
— å , siger Johanne , lad du os om det ! Vi taler nu om , hvad vi har lyst til ! føjer hun til og sender Morten et blik , der er fuldt af kåd glæde og megen lykke . 
Og irich ser over på ham , som havde han endnu ikke sluppet sin beundring , kun draget den dybere ind i sine øjne , hvor den står som en tåget drøm . 
— og der har du gemt dig ! siger Morten og 

vender sig til Jutta , der sidder i sofaen tæt ved døren med hænderne i et lysegrå ! , glat kjoleskød og ser træt og ensom ud . 
— nå , hvordan går det ? spørger han og sætter sig hos hende , og falder i det samme i staver over , hvor Juttas kjoler altid er smagløse og aldrig klæder hende , og ved ikke mere , hvad han skal sige , og føler sig smittet af hendes trætte træk . 
Jutta smiler blot til svar , uden at se på ham , men skyder så pludselig over det lille bord foran dem en tallerken med en skrællet , saftdugget frugt hen til ham . Og Morten tager uvilkårlig frugten og spiser den med saften drivende kølig over sine fingre og sidder utålmodig og strider for at få det filtrede hegn brudt , der gror kvælende op om ham , hver gang han kommer i denne kvindes nærhed . Han ser flygtig på hendes svære , sorte hårknude , på vipperne over de mørke , blanke øjne , på dette stærke , lidt plumpt knejsende hoved , med den bløde , alt for vege hagelinje . Hun sidder ved siden af ham rank og som evindelig på post , som var hun sikker på at blive angrebet , — angrebet , synes Morten , af mands 

hænder og mands arme , — og sikker på at forsvare sin lille stive person , sin lille stive sjæl , sejersikker fra isse til hæl , — men med en blød og veg hagelinje . Og altid tvinger hendes nærhed hans tanker baglæns til den sommer derhjemme , og som en lunken tåge glider hun ind over hans minder , mellem Johanne og ham , som en tom , dæmpende tåge , der intet giver , men slører farverne og skjuler solen , — en tom tåge , der suger ham imod sig som for at drikke af hans sjæl til fylde for sin egen tomhed . Og hver gang vokser som i aften det kvælende hegn om hans tanker , og han strider forgæves for at finde ord , der er dagligdags . Han ved intet at sige hende og føler sig selv dum , og har nu — som bestandig — en overmægtig , dirrende lyst til at tale med hende , lokkes imod hende , men kan ingen vegne komme , sidder som med skoldede hænder , og ønsker hende langt borte , for i næste øjeblik at glæde sig over , at hun sidder dér ved siden af ham . Men hans glæde er underlig dump og som med blinde øjne , og det græmmer ham , at han må dukke under sin og Johannes lykke for at finde den . 

men så smittes han pludselig , af Johannes glade latter ovre fra puffen ved klaveret . 
— nej , siger han , det kan vi ikke være bekendt ! 
•— hvilket ? spørger Jutta forbavset og ser på ham med sine mørke , blanke øjne . 
— at vi sidder her og siger ingenting , mens de to taler hele stuen fuld ! 
Og Jutta ler , med sin fulde , runde latter , der stiger fra hendes bryst og strube som et strålende forår og altid har forekommet Morten som et pludselig udslagent hår , der bølger i sol . 
— du skulle gifte dig , Jutta ! siger han . 
— nej , svarer hun og ler igen , det kunne aldrig falde mig ind , ved du godt ! 
— jamen , når du nu ser på Johanne dér ! siger han dæmpet . 
— ja , svarer hun og ser højtidelig frem for sig , det er nu en anden sag med hende . Jeg kunne nu aldrig gå hen og gøre mig afhængig af en mand . Dertil holder jeg for meget af mig selv ! 
— du taler jo som en gammel jomfru , Jutta ! ler Morten . 

— det må du gerne kalde mig , siger hun , de har mange fortrin i mine øjne . 
Men Morten ryster smilende på hovedet . 
— de snyder Vorherre ! svarer han . 
— hvad behager ! udbryder Jutta og glatter som i let fornærmelse sit kjoleskød . 
— jo , for enhver kvinde er født til en mand , siger han . Det kommer du aldrig udenom . Og det var dog en skam , at du , som er sådan en pæn , religiøs pige , ikke skulle komme i himmerige , og du kommer der ikke , før du har opfyldt din bestemmelse på jorden . 
— å , svarer hun , på himmerige har du ingen forstand ; det forhold kommer du til at lade mig om ! 
— ja , jeg har nu mit himmerige her på jorden , siger Morten og føjer lidt efter til , — tror du for resten , at man sælger sig til hinanden som to slaver ? 
— det ved jeg ikke , svarer hun hårdnakket , jeg ved blot , at tanken alene er mig væmmelig ! 
Morten sidder og smiler og ser på hendes vege hage . 
— det er ganske gudsforgåen tale , du 

fører , siger han . Du sidder jo næsten og spotter Johanne og mig lige op i vore egne øjne . Jeg holder nu på , at ugifte mennesker skulle udryddes . De irriterer bare os andre lykkelige med deres fattigdom . Og for hvert menneske er der sat en vis sum lykke ud , og den er det hans skyldighed at hæve , for der er ikke andre end ham , der kan bruge den . Tag vare på din , min pige ! 
— ja du kan sagtens tale , svarer hun med et suk , jeg har aldrig set to , der passer for hinanden som du og Johanne , — men jeg kan meget godt tænke mig helt andre forhold . 
— Jutta , siger Morten , det var det , jeg vidste , — du er bange ! 
— nej , det er jeg slet ikke , svarer hun , jeg er lykkelig , som jeg er . For resten skulle man tro , du endelig ville have mig gift ! 
Morten føler blodet stige til sine kinder . Han svarer ikke straks . 
— ja , siger han omsider , det ville jeg gerne . 
— hvorfor ville du det ? spørger hun og ser ham i øjnene . 
-- fordi , svarer han langsomt , jeg ville gerne se så mange mennesker som muligt så lykkelige som jeg . 

og så tier de begge en tid . Morten sidder og ser over på Johanne og irich . Irich tegner i en lille hvid bog , og Johanne bøjer sig over bogen og følger optagen hans blyant . 
— hvad er det , i har for ? spørger Morten . 
— jeg lærer botanik , svarer Johanne og ser hurtig over på ham , — hvorfor ler du ? 
— jeg ler af dig ! siger Morten og sender hende et blik fuldt af kærtegn . 
— det skal du slet ikke ! svarer hun og bliver rød og følger atter irichs blyant . 
— kunne du lide den før ? spørger Jutta i det samme og tager en frugt fra skålen på bordet og begynder at skrælle . 
— det ved jeg ikke , svarer Morten som måtte han besinde sig først , og ser ned på hendes brede , stærke hænder . 
— jo , siger han , da Jutta ler af hans svar , men jeg vil nødig have al den saft ned over fingrene ! 
— så gab da ! siger hun og tager frugten i stilken og presser den ind i hans mund og tørrer sine ringbesatte fingre i en frynset serviet . 
— ville du kvæle mig ? spørger Morten , da han får frugten sunket . 

— måske ! ler hun . 
— godt ! svarer han overgiven og tager en ny frugt og skræller den . 
— nu du ! siger han og støtter albuen på bordet og holder frugten op mod hendes mund . 
Men hun kaster sig leende tilbage i sofaen og løfter hænderne værgende for sig . 
— lige for lige ! siger han og griber om begge hendes håndled og tvinger hendes hænder ned og bøjer sig over hende og kommer i det samme til at støde til tallerkenen , som falder klirrende på gulvet og går i to stykker , og slipper forvirret hendes håndled og sidder med den hvide frugt mellem fingrene og føler blodet brænde gennem hjærnen . 
— nå — det må jeg sige ! — slås h hører han Johannes stemme . 
Men da han vil se over på hende , er hun allerede på knæ foran bordet og sanker skårene op . 
Jutta sidder i sofaen rød og forpustet og bøjet over et armbånd , som er sprunget op . 
— det gjorde virkelig ondt ! hører han hende sige og ser hende stemme hænderne i skødet og rette sig med bebrejdende rankhed og rejse sig . 

— lad hellere mig , Johanne ! siger hun og vil tage skårene . 
— nej , jeg kan godt selv ! svarer Johanne uden at se på hende og går ud gennem spisestuen . 
Da hun er gået , møder Morten irichs blå øjne , der ser på ham med et lille smil langt inde bag deres blå forbavselse . 
— det var en tarvelig forstyrrelse ! siger Morten og rejser sig omsider fra sofaen . 
— gjorde det meget ondt ? spørger han og nærmer sig Jutta . 
Men hun vender ryggen til ham og piller igen ved armbåndet . 
— du er en klodrian ! svarer hun kort . 
Så kommer Johanne tilbage og ser hurtig , næsten umærkelig fra den ene til den anden og sætter sig ved klaveret og blader langsomt i noderne og spiller en mazurka af Chopin . 
Da hun slutter , rejser irich sig og ser på sit ur . 
— tak for i aften ! siger han med sin dybe stemme og rækker først Johanne hånden og så Morten . 

et øjeblik efter er irich og Jutta gået og Morten og Johanne ene i den stille stue . 
— blev du meget ked af det med den tallerken ? spørger Morten og vil lægge sin arm om hendes liv . 
Men hun skyder hans arm bort og vender sig fra ham . 
— nej stop , Johanne ! udbryder han og vil tage hendes hånd , men hun river den til sig og snapper det hvide blad med blomstertegningerne , som irich har skåret ud af sin bog og lagt på bordtæppet , og går hen og stikker det ind i et nodehæfte . 
— er vi uvenner , Johanne , — er vi to virkelig uvenner ? 
— ja ! svarer hun så kort , som slyngede hun ham ordet i ansigtet , og ser på ham med blinkløse , vredebrændende øjne . 
— ved du , hvad du siger , Johanne ? 
— å , stå ikke der og forstil dig ! svarer hun hånlig og måler med øjnene hans fremstrakte hænder . 
— nej , ved du hvad ! siger Morten og kan 

ikke holde et smil tilbage , nu bliver du virkelig morsom ! 
— synes du ? ler hun kort og føjer til og understreger hvert ord hun siger , — jeg synes , det er dig , der morer dig ! — nu — og før ! Jeg forstår blot ikke din morskab ! 
— skulle jeg skamme mig , mener du ? spørger han og bliver bleg og stiv og strider for at binde den vrede , der piner sig op i ham . 
— du skulle blot tænke på , at jeg sidder tre skridt fra dig ! svarer hun og bliver ved at se på ham . Men vreden brænder ikke længer i hendes blik . Det holder ham fast som to kolde Nagler . 
— å , svarer han og mærker , at hans mundvige sænker sig bittert , du glemmer , hvor du selv var optaget ! 
Men i det samme brister hans vrede sammen , og han fyldes af rædsel for de ord , han har sagt , og fortryder og angrer og tvinger med vold sin arm fast om hendes liv . 
— nej bliv , Johanne ! hvisker han , nu skal du være god ! — du må ikke gøre dig stiv ! — jeg mente det jo ikke , — jeg begriber ikke , hvor jeg kunne sige det , — hører du ! — hører du ! — 

det gør mig så ondt ! — jeg har aldrig været ond mod nogen før , og så skulle jeg blive det mod dig ! — du skal tilgive mig ! — tilgiv mig ! 
Hun står stiv i hans arm og svarer ikke , men tårerne løber hende ned over kinderne , og de lukkede læber dirrer . På en gang slappes hendes legeme i hans arm , og hun brister i skælvende gråd . 
— Johanne ! Johanne ! hvisker han fuld af hjælpeløs ømhed , — hvorfor handler vi dog sådan med hinanden i aften ? 
Hun bliver ved at græde , og han stryger hende over håret , stryger hende evindelig over håret . 
— å hvor jeg fortryder den hele aften ! siger hun omsider og bider i sit lommetørklæde og ser frem for sig . 
— nej , det må du ikke sige ! beder han og trykker med sin hånd hendes kind mod sin skulder , — jeg har været så lykkelig og glad på dine vegne ! 
— det er blot så dumt at være lykkelig , svarer hun og græder på ny , — jeg tænkte nok , at det skulle ende som det gjorde ! 
— er det min skyld , Johanne ? 

— jeg ved ikke , hvis skyld det er , — jeg synes blot , at Jutta — — 
— hvad synes du , at Jutta — — ? spørger han , da hun tier og ikke fortsætter . Du skal ingen ting synes om Jutta , ikke engang tænke på hende . Tror du , jeg tænker på Jutta ? 
— nej — ikke nu , svarer hun og vikler lommetørklædet om sine fingre og løsner det igen . 
— ingen sinde , Johanne ! 
— hvorfor var du sådan imod hende ? Sådan plejer du jo aldrig at være . Var det , fordi jeg talte med irich ? 
— nej , vist ikke nej , dit lille tossehoved ! 
— å men hvor kunne du da nænne at sige det , du sagde før ? 
— jeg mente det jo ikke . 
— man skal aldrig sige , hvad man ikke mener , — allermindst af den slags ! svarer hun rolig . 
— jeg har netop siddet derinde i min stue og glædet mig den hele aften over , at det blev irich , du kom til at tale med , og smigret mig med , at det var alt , hvad jeg har sagt af godt om ham , der ledte dig . Du kan tro , at du har gjort ham glad i aften . Der er så få , der taler med ham , 

og han går så ensom og ukendt om i denne fremmede by . Jeg er såmænd sikker på , at du er den første dame , der har talt med ham , siden han forlod sin kæreste i Holland . Synes du ikke , han er værd at tale med ? 
— jo , svarer hun , det er han , og han fortalte mig så meget , som jeg ikke kendte , om blomster og farver og former , og — føjer hun til og smiler , — så tror jeg , at han er lige så ængstelig som jeg selv — og lige så ubehjælpsom . 
— Johanne , hvisker Morten og bøjer sig og ser hende i øjnene , tilgiver du mig ? 
Og som svar på hans bøn presser hun sig som et barn , der har fundet sin moder , ind til ham . 

hen på morgenstunden en nat i marts rejser Morten sig fra sit skrivebord . Han er træt , men lidet søvnig , og han har en fornemmelse , da han slipper penneskaftet , som blev hans hånd befriet fra en lænke , og han ser sig om i det lune , stille værelse og føler sig fyldt af en mild , kølig søvnløshed og er til mode , som kom han fra en møjsom bjærgbestigning . Han ser på lampen , den kan brænde en stund endnu , — og så tænder han sig en cigar og går rygende frem og tilbage over gulvtæppet . 
Han er ganske alene . Værelsets døre er lukkede . Ingen lyd og intet liv når ind til ham . Uden for de sorte ruder sover den stille gade i natten , og bag de lukkede døre fylder mørket stuerne . Og atter føler han det , som var han dalet gennem kolde , mørke skylag ned i dette firkantede rums lune , lyse hygge , og han for-næmmer værelset om sig som en eneste skinnende 

lille verden , alene i al nattens mørke , og sig selv som denne verdens eneste beboer , som en sidste levende i denne sidste rest af lys , lunet og skærmet mod det slugende mørke af murenes tætte firkant og gulvets bløde tæppe . 
Og han savner intet og ingen , — savner ikke engang sin hustru . 
Morten standser et øjeblik sine skridt og ser hen for sig , som gik han sine tanker efter . Han savner ikke Johanne . Men så smiler han og går på ny . Hun sover jo derinde , og der er intet savn over ham . Han ejer hende så trygt , at alle hans tanker går højt hen over hende som vinden over et skibs lukkede last . Det er ikke længer mørket , der lurer bag hans værelses vægge . Han lever på en solbeskinnet 0 , og det blå hav , der viden om fra gynger ind imod ham og gør luften , han ånder , så lysende og ren , er Johannes aldrig hvilende , evindelig nynnende lykke , som spejler hans træk , ser op på ham med hans egne øjne , hver gang han står på stranden . 
Og som et sejl , der pludselig bugner for vinden , svulmer Mortens sjæl under hans hjertes velvære og fred . 

hvor det hav omkring ham er bredt og levende , og så rigt , at han kan give bort af dets fylde uden selv at miste ! Han ser i tankerne irichs blonde ansigt stråle af glæde , hver gang han sidder her i dette hjem , som har lukket ham ind fra ensomhed og trist omflakken . Og han er fuld af taknemmelighed mod denne ven , der kommer og er som en betroet forvalter for Mortens egen lykke alle de mange timer , doktordisputatsen lukker Morten inde . Som en glad fader går han dem i møde , Johanne og irich , når de kommer hjem fra spadsereture , og de bringer som frisk luft til at glitre for hans arbejdstrætte øjne , når de fortæller , hvad de har mødt og set . 
— ja hvad skulle jeg stille op , hvis jeg ikke havde dig ? husker Morten , at han sagde til irich i aftes , — Johanne ville jo dø af ensomhed i disse dage ! 
— ja , havde irich svaret og smilet først til Johanne og så til ham , jeg befinder mig jo også vel som selskabsdame hos et dansk herskab ! 
— jamen jeg har dem mistænkt for , at de ikke bestiller så meget , som de vist burde , — de har ikke været på bibliotteket i fjorten dage ! 

i 1 o 
havde Johanne sagt , — hvad tror de , deres kæreste vil sige til det ? For resten er det ikke smukt af dem at kalde dem selskabsdame . 
— kan du ikke forstå , at du er søn af huset ? havde Morten leet til svar . 
Og irich havde set med sine blå øjne fra ham til Johanne og taget sit glas . 
— om forladelse , Fru moder ! havde han sagt . 
Morten løfter armene og strækker sig , alt i ham vider sig som for et pludseligt Brus indvendig fra , og han velsigner i tankerne sig selv og sin hustru og sin ven , dette værelse , dette hjem , livet , det liv , som er blevet hans . 
Så hører han døren inde fra sovekammeret til dagligstuen blive åbnet og bløde trin over dagligstuens gulv . 
Han bliver stående midt på gulvet og ser hen på den lukkede dør og lytter og smiler . 
Så bevæger låsen sig langsomt , og døren glider halvt op , og Johanne smutter hurtig ind som bange for mørket og skyder døren til bag sig og står og ser på ham i hvid lang natdragt , med de nøgne fødder i et par blegrøde , dun-randede tøfler . 

— men gud bevare os ! ler Morten overgiven og strækker begge arme ud imod hende . 
Men Johanne bliver stående og ser i mut bebrejdelse på ham . 
— det er ikke pænt af dig , siger hun , — jeg blev så forskrækket , da jeg vågnede og så din seng tom  ! 
— jamen du skulle jo slet ikke være vågnet ! 
— jeg drømte så underlig ! siger hun , da han slår sin arm om hendes liv . 
— kom her , du fryser jo ! beder han og får hende til at sætte sig på chaiselongen og stopper et broget silketæppe om hende . 
— du bryder dig vist ikke om mig mere , siger hun i samme mut bebrejdende tone som før , du er aldrig mere i nærheden af mig ! 
— jeg stod i dette hellige øjeblik og øste al mit hjertes velsignelse over dig ! smiler Morten og sætter sig hos hende og drager hende ind til sig . Johanne , du ser jo ud som en søvngænger ! 
— jeg drømte så underlig , gentager hun , — jeg forstår det slet ikke ! 
— tror du , der er noget at forstå ? spørger han og klapper hendes hånd . 

i i 2 
— jeg ved det ikke , svarer hun , — jeg drømte , vi gik over en bro af marmor , over kolde , grå stenfliser , du og jeg . Og vi var unge , ganske unge , og vi gik ranke og frejdige ved siden af hinanden , i et hav af sol , der strømmede ned over os fra en luft , der var uendelig dyb blå og blændende . 
— nå ! siger Morten og smiler og bliver ved at klappe hendes hånd . 
— verden bag os lukkede sig i grå tåge , fortsætter hun langsomt , som huskede hun drømmen frem billede for billede , og vi gik over en plads , der lå om os , varm i sollyset . Men foran os løftede sig en ruins gennembrudte mure , og da jeg pludselig så på dig , så jeg , at du var klædt i en hvid og folderig kappe , og at du gik mørk og alvorlig med korslagte arme og bøjet hoved , og du gik langsommere og langsommere ved min side . Og jeg så mig selv med flagrende slør , i en dragt af høje , varme farver , der fyldte mit hjerte med glæde . Jeg gik med løftet hoved og drak luften og lyset af fuldt , lykkeligt bryst . Og over pladsen vrimlede der af mørkhårede øster-lændere i spraglede kaftaner og af kvinder med 

viftende slør . Jeg så dem komme , flere og flere , glade og talende i sollyset . Det lød i mine øren som den sommerligste surren . Så gik vi frem mellem billedstøtter , der løftede deres hvide marmorkroppe på høje sokler mod den blånende himmel og stod med skinnende basuner strakte over vore hoveder . Men så standsede vi pludselig og bøjede os skælvende mod jorden . 
Johanne tier og famler efter Mortens hånd . 
— for pludselig , bliver hun lidt efter ved , brusede basunernes malmtoner ned over vore hoveder , så vældige som blæste af titaner , og så sejrsikre og overvældende og hoverende i deres majestæt , så brede og langsomme og skæbnesvangre , — en eneste strofe kun , en eneste strofe , der til sidst åndedes bort i solskinnet . Men vi gik videre , sørgmodige og fremmede for hinanden . Så kom vi ind i  .ruinens høje , kølige haller , gennem hvis hullede hvælvinger himlen lyste over os blå og dyb , og menneskenes stemmer fyldte rummene med sang og jubel og latter . De var så mange derinde , og de drog sig sammen i skarer og skred langsomt bort i uendelige stimer , og vi fulgte strømmen . Men så blev et forhæng pludselig 

skudt til side foran mig , et lyst , folderigt forhæng , og en ung mand bøjede sig frem under det . Jeg kendte ham godt , for det var min barndoms ven , min første lille kærlighed , som du ved . Den gang var han dreng , men nu var han vokset og stod og så på mig med spørgende øjne . Og jeg rakte hånden ud mod ham , men han blev stående og stirrede sørgmodig efter os og bøjede sig fremover med hænderne på hofterne , smal og ungdommelig i sin lyse kappe og med alvorlige , uudgrundelige øjne . Og i det samme så jeg , at ruinen var landsbykirken , vi sad i den sommereftermiddag for to år siden , og at jeg stod under pillen med billedet , og at de øjne , der så på mig , havde samme udtryk som barnet , der sad på den hellige Kristoffers skulder . Og da vi gik , græd jeg , så tårerne brændte mine kinder , og menneskene vendte sig og så efter mig  .  .  . Så blev det mørkt og koldt om os , og vi gik under høje , dybe hvælvinger , og menneskene om os mumlede og klagede sig . Vi gik frem , frem mod en høj , åben portal , og som jeg kom frem , så jeg udenfor i sollyset mit barndomshjem ligge fjernt og fredhelliget , og jeg strakte armene ud og 

ville hjem , men broen , som vi var kommet over , var borte , og du greb om mine arme og drejede mig bort , om mod hvælvingernes kolde kalkluft . Og dér stod han igen foran mig , min længst forglemte barnlige kærlighed , og han tog min hånd og trak mig bort med sig , bort mod sollyset , hvor menneskene jublede og sang  .  .  . Men så så jeg præster svinge gyldne røgelsekar over os , og jeg så , at de løftede deres hænder imod os , og at menneskesværmen veg til side for os med mørke , hånende blikke . Vi blev stødt og ført frem , stadig frem mod præsternes messende råb , og jeg så en afgrund mellem dem ; jeg vidste , den var der , bag et koldt marmorbaluster , og jeg så en blålig flimrende røg brede sig i sollyset over den som et genskær af flammer . Par efter par så jeg komme og standse og stirre derned og styrte sig ud med armene om hinanden og forsvinde , og jeg hørte , som om mængdens råb hærgede luften over dem  . . . Og jeg skreg i dødsangst , — og så vågnede jeg , — og så var jeg alene . 
— hvad tror du , en sådan drøm betyder ? spørger hun lidt efter , da Morten ingenting siger . 
— ikke andet , svarer han , end at du er en 

ren farao til at drømme , men jeg er desværre ingen Josef — som drømmetyder vel at mærke ! 
— tror du , man drømmer sådant noget hen i vejret ? 
— nej , siger han og ser pludselig på hende , — kan du ikke huske de basunstrofer ? 
Hun nikker blot til svar . 
— ja , for der falder mig noget ind , siger han , — de skulle vel aldrig være af Schubert ? 
— hvad mener du ? spørger hun og ser forundret på ham og ler . 
— og de samme to dybe , mørke basstrofer af den sang , du sad i aftes og spillede om igen og om igen ? bliver han smilende ved . 
— jo ! siger hun pludselig og stirrer frem for sig . 
— der kan du se , svarer han , den drøm var af Schubert ! 
— jamen resten  ? spørger hun lidt efter . 
— resten ? gentager han , den hører hjemme i h . C . Andersens eventyr om den lille fjer , der o . s . v . — men nu går min lampe ud . 
— du skal tænde et lys , siger Johanne , da han rejser sig , — der er så mørkt i dagligstuen ! 

Johanne sidder med sit sytøj inde i Mortens værelse . Hun har tændt den høje lampe på hans bord og rykket hans bøger til side for sin sykurv . Henne ved vinduet læser Morten ved den lyse forårsaftens sidste dagskær . Johanne syr og falder sommetider i tanker med hånden støttet mod bordpladen og ser stift frem for sig og syr igen og nynner ganske sagte . Det er en lille fransk vise , hun synger , en af irichs sørgmodige viser , og Morten lytter og ser i sin bog uden at læse og følger ordene og den lille Melodi , der er som et forunderlig sagte svunget akkompagnement af klokker  .  .  . 
En vain la sévére raison sans cesse aux oreilles nous crie : fuyez l’amour , c’est un poison ! Je la compare å cette mie , qui fait grand peur å son enfant et puis l’endort en lui chantant : 

do-do , l’enfant do , l’enfant dormira tantot : do-do , l’enfant do , l’enfant dormira tantot . 
Johanne synger den monotont og mørkt og drømmende , som om hun sang sine tanker ud uden at vide det , og gentager verset atter og atter og synger til sidst melodien uden ord . Hun har ladet sytøjet synke i sit skød og sidder med hovedet støttet i hånden og med lampelyset ned over ansigtet . 
Så dør hendes nynnen hen , og Morten ser fra sin bog over på hende og ser hendes øjne store og opmærksomme stirre på lampens blege kuppel og fyldes af tårer , der vælder over øjeranden og løber ned over hendes kinder . Han lægger bogen i vindueskarmen og går hurtig hen til hende . 
— men Johanne ! — du græder jo ! — hvorfor græder du ? 
Hun ser hastig , ligesom forbavset op på ham . 
— å — — 
hun svarer ikke andet end dette : å ! — ganske hurtig og forbløffet , og trykker sit hvide sytøj mod øjnene . 

Morten griber hendes hånd , men hun vrider den lempelig løs . 
— du sidder der og synger så nydelig , så forunderlig nydelig , , siger han , og jeg glemte rent at læse for at høre efter dig , og så ser jeg pludselig , at du græder . 
— det var blot — den sang , siger hun . 
— men hvorfor ? — den sang ? spørger han . 
— den gjorde mig så bedrøvet . 
— men hvorfor så bedrøvet ? 
— fordi den mindede mig om------------------å , jeg ved ikke selv ! 
— men det er dog så underligt , Johanne ! Du sidder tit sådan i den senere tid . Hvorfor er du ikke glad ? Se på mig , du , og sig mig det ! 
— jeg ved det ikke , — det var den lille bedrøvelige Melodi . 
— men du har jo aldrig før grædt , når du sang ! 
— å , jeg tror , det var , fordi jeg syntes , jeg sad så ensom . 
— men Johanne , jeg sad jo der ved vinduet ! 
— å nej , svarer hun , det forstår du naturligvis heller ikke , — du sad jo ikke med et sytøj og skulle forslå tiden med dine egne tanker . 

— men du kunne jo også taget en bog ! 
Hun spiller med fingrene på bordet og ser igen frem for sig , som om hun tænker sig om , husker et eller andet efter eller rent glemmer , at han står der ved siden af hende . 
— Johanne ! 
— ja , — ja , Morten ! det kunne jeg jo ! — men — men jeg tror , jeg var for træt , — jeg kunne ikke samle tankerne , — det løb helt i et for mig . 
— men er du da ikke rask ? 
— jo jeg er ! siger hun utålmodig og vender sig i det samme mod ham , ligesom forskrækket , og tager hans hånd , der ligger på stoleryggen bag hende , — tilgiv mig , Morten ! 
Hun ser op på ham og forsøger at le og brister i gråd og lægger sit hoved ind mod ham . 
— det er rent galt , Johanne , hvisker han , hvad er dog dette her ? 
Hun rejser sig fra ham og begynder at lægge sit sytøj til rette og bekæmper sin gråd og står og bider sig i læberne . 
— det er meget dumt , siger hun , jeg skulle helst skamme .mig , — men hvis jegskulde forklare 

dig , hvad der er i vejen , ja — ja , så ved jeg kun , at jeg er bedrøvet , at jeg synes , at alting , alt sammen har vendt sig og er ikke glædeligt mere , — alting bedrøveligt og alvor og  . . . Du ! siger hun pludselig og ser hurtig , med spottende øjne , op på ham , du kan jo heller ikke høre , hvor bedrøvelig sådan en lille Melodi er ! — hvorledes skulle jeg dog kunne forklare dig — 
han lægger sin hånd på hendes pande og bøjer hendes hoved tilbage og ser hende i øjnene . 
— men det er altså den lille Melodi ? 
— ja , det var bare den lille Melodi . 

Morten har kastet sig i det høje enggræs og ligger og ser ud på den rindende å , der spejler den grå luft og vipper langsomt med medesnørens røde korkflåd . Han er færdig med sit arbejde , færdig med vinterens slid , fri dag og nat og for øjeblikket ene som i gamle dage — og hjemme . 
Hjemme i 
han drejer sig om på ryggen i det bløde græs og skyder hænderne ind under nakken og stirrer op i himmelens gråvejr , — i hans hjems bløde græs , i hans hjems milde gråvejrshimmel . Og han fanges af en følelse , som sank engen sagte under ham , og som sank han med engen langt tilbage i tiden . Han hviler så blødt , ligger så ensom og fuld af fred og stirrer op i luften og undres over , hvor han har været langt og længe 

borte , og der går som en slettende hånd over hans bevidsthed , en hånd , som tager år med sig og lader ham tilbage som et dun , stormen har hvirvlet op og atter sænket , hvor den tog det . 
Men så mærker han en vag bedrøvelse vågne . Disse år , hvor han ikke har længtes , ikke haft behov for denne egn og denne himmel , river , nu de et øjeblik viger , som en rift inde i ham . Og han føler den dybe hvile , der er over ham , som en drik for en tørstende , som en dulmende stilhed , der lukker sig over en lurende sygdom . Det er som bedrøvede øjne så på ham , som milde hænder bar ham , og som måtte han træt og svag give sig disse hænder viljeløs i vold . 
Han tænker og tænker , men hans tanker vakler frem som på såre fødder . Og han ligger og stirrer op i den grå luft , og det er som om himlen over ham og den stille eng lyttede til hans hjærteslag og spurgte ham for at kunne læge . 
Hjemme 1 
Morten ryster på hovedet og borer sin nakke fastere i sine hænder og ser for sig sine og Johannes Stuer inde i den solfyldte gade . Billedet 

brænder bag hans øjne , som ville det svide sig fast for ikke at forrådes . 
— og hvad er så det hele ? siger Morten halvhøjt , og de såre tanker kommer igen og svarer ham , som de hundrede gange har svaret ham hver dag her og derhjemme . 
Han ved alt , han har set alt , har set hende , som han elsker , rejse sig fra ham og gå som en søvngænger sin egen drømmende vej , uden ham , uden brug for hans støtte . Han har set det og ikke vovet at råbe , set det i angst igen og igen , at hun vandrer farlige veje , ved afgrunde hun ikke aner , at hun går ubekymret og ser kun himlen over sig og ikke faldet for sin fod . Han mindes hendes drøm , og hvor selvoptagen hun fortalte ham den og sad ivrig efter løsningen , og han ser , hvor hun er bleven tavs og sky og kølig og pirrelig mod hans vaner , som hun aldrig før har ænset , og forundret over hans fordringer , påpasselig og årvågen , og hvor hun følger hans tilværelse , som om hun nu først ville lære ham at kende . 
Og han forstår det alt sammen , forstår det gennem hendes kærtegn , der før , når hun kom 

til ham af sig selv , var ængstelige og smygende og som bange for at være til ulejlighed , men som nu er feber og ufraviselig voldsomme som en druknendes greb for ikke at forgå , — forstår det gennem hendes kulde , denne fjendske , afvisende kulde hver gang hans ven var gået . 
Men han vover ikke selv at operere , — han står som lægen ved dens sygeleje , som han elsker , og vover ikke at operere af skræk for sine skælvende hænder — 
og han mindes den dag irich rejste uden at tage afsked , og han kom til hende og fortalte det , fordi det at fortie det ville flænge såret værre , og han så hende blegne , undres , forfærdes uden ord ! Han ser hendes fjendske , mørke blik imod ham . Hun vover intet ord . Han ser fejheden i de febrilske hænder , rædselen over at være blevet røbet , denne kamp i hendes stolthed , i den blege , rolige skikkelse , der mekanisk arbejder for ikke at forråde sig , — og han ved , at han formår ikke at lukke døren mellem sig og hende , fordi hun intet har skjult før nu , fordi han ser den sygdom , der hærger og døder hende , hans ungdoms lykke , ser den på en egen bitter , ironisk 

måde , denne nye følelse hos hende ; som en pest , en bakterie i hendes sunde , uberørte sjæl , ser hvor uforberedt , hvor lidet egnet hun står midt i kampen . 
Og foråret har han ladet gå hen og draget hende ud i megen selskabelighed , til koncerter og i tteatret , og har fyldt hendes bord med ny literatur og gammel , og hun har givet sig alt dette fremmede i vold , er dukket under for ham , ned i fremmede menneskers tilværelse , og undflyr ham og holder verden og bøgerne som et Skjold mellem ham og sig og står uangribelig , altid parat med dette kunstige liv , som han selv har givet hende i hænde . 
Og nu . Han har grebet til sit sidste våben , er rejst til sit hjem med hende for at se , om hun evner at kaste gamle minders grav til over levende , bævende levninger af liv . For første gang i længere tid er de her . Og han ser kun hende , har ingen brug for menneskene her , — de er ham til besvær , til ulejlighed , — han vil kun scenen , lysvirkningerne , grundlaget . Og det ligger der alt , alt , fra de hvide , stivede Gardiner og de broderede stolesløjfer til tjørnens røde , duftende 

blomsterkuppel . Han sidder ved sine forældres bord og ser og pines af forskellen mellem den unge , blege , forlegne pige og denne muntre , elskværdige frue , der vinder alle andre med sin mildhed og ro og holder ham , ham alene fra sig koldsindig og forbitret og fjendsk . Han begriber det ikke , at der kan være noget bag denne blondhårede hjerne , der arbejder og arbejder sig fra ham , og kan ikke tænke sig nogen anden i hendes tanker , hvor han før var enehersker , og fritter hende ud og vil , vil vide , hvad det er , der skorter ham eller hende , •— og kommer ingen vegne . 
Og så kan der pludselig komme en kammeratlig munterhed frem over for ham , når hun taler med ham om ny musik eller nye begivenheder inden for hans interesser . Og hun hører gerne og er videbegærlig og kommer med selvstændige , stærkere , mere skærpede slutninger . Men åbner han blot armene , er hun straks en anden . Hun bliver stående i hans arme , men med nedslagne øjne , bleg , forpint , og vrider sig endelig fra ham med sit mørke , dulgte had i blikket . 
Og han lader hende gå og vandrer sine egne veje , ensom i hjemmet — — 

Morten stirrer op i den grå , stille luft . 
Det er , som de milde hænder , der bar ham før , slipper under ham , alt for svage til at bære . Han fryser og rejser sig og står og ser ud over de ensomme Enge . 
Hjemme 1 
alting viger om ham , huler sig til en stor , uhyre tomhed . Han ynkes over sine hjemme-minders vage barneøjne og vender sig bitter fra dem og griber efter det , som han og Johanne har levet her , efter deres lykkes første , svulmende sommermod , lukker sin sjæl over det og tør ikke spørge , om han alene ejer det alt som en livløs , pinende arv . 

Morten kommer gennem stuerne i hat og overfrakke og med en buket asters i hånden . Hans øjne søger Johanne i spændt , forventende glæde , men hans trin er dæmpede , og han gemmer hendes navn bag sine lukkede læber , som ængstedes han for at kalde . 
Inde i dagligstuen finder han hende . Hun sidder ved sit sybord , med ryggen mod vinduet og hænderne i skødet , og hilser ham med sit goddag og ser næsten ikke op på ham . 
— se her , Johanne , siger han og lægger blomsterne på sybordet foran hende og bliver stående og ser på hende med et blik , der følger hver mine i hendes ansigt , — det er min kærligheds blomster , de hvide asters med de lilla sørgefarver imellem sig . Det er dig , du , med dit glade og med dit triste humør . De mindede mig 

om mine tanker om dig det efterår , du blev min . Er de ikke smukke  ? spørger han og bliver stående og bliver ved at se på hende . 
— jo , de er smukke ! siger hun og tager blomsterne i sit skød og ser ned på dem . 
— lad dem minde dig lidt om den gang ! beder han og venter som i feber , at hun skal se op på ham og hendes sjæl møde hans over disse blomster . 
— ja ! svarer hun .  , 
men hun ser ikke op . 
Og han bliver stående hos hende et øjeblik endnu . Så trækker han frakken af og går ud og hænger den fra sig i entreen og kommer tilbage og bliver stående i døren til sit værelse og ser på hende . Og da hun rejser sig som for at bære blomsterne ud med sig , stemmer han hænderne mod dørkarmen og spærrer hende vejen . 
Hun standser et øjeblik og ser ned . 
— irich har været her ! siger hun kort og bøjer sig forbi ham og går ud gennem hans værelse bag ham . 
Han vender sig ikke efter hende . Han står , som om det uformodet havde lynet for hans øjne . 

en pludselig , voldsom vrede jager igennem ham , en trang til at slå fra sig og forsvare sig , og han knytter hænderne et øjeblik og går hurtig ind i sit værelse og smelder døren hårdt i bag sig . 
Derinde bliver han stående stiv og lytter , og hører omsider Johanne gå gennem entreen og ind i stuen . 
Så river han døren op igen og går hen imod hende . 
Hun sætter sig i stolen ved vinduet og ser op på ham , hastig og frygtsomt , blinkende som om hun ventede et slag eller et groft ord . 
Og dette frygtsomme blik afvæbner ham . Han bliver stående ved bordet foran hende og spørger lidt hæst og langsomt 
— nå , — hvad ville han ? 
— han ville sige farvel ! svarer hun og ser igen op , hårdt og udfordrende . 
Morten står ved hendes bord og slår mekanisk med knoerne i tæppet . 
— vidste han ikke , at jeg var på universitetet på den tid ? spørger han . 
Hun svarer ikke straks , og han venter . 

— han bad mig hilse dig og sige dig hans farvel . 
— var det alt ? 
— ja ! 
— hvorfor sagde han os ikke farvel i sommer ? . Hvorfor kommer han igen nu ? 
— han er færdig i Stockholm og skal hjem nu . 
— og har ingen tid til at sige mig farvel ? 
Hun svarer ikke , men læner albuen mod bordet og hovedet i sin hånd . Han ser hende lukke øjnene et øjeblik og spille med den anden hånds fingre nede på stolesædet , og går tilbage i værelset og frem igen til hende . 
— hvad var det så , han ville dig , Johanne ? siger han tørt og afgørende . 
Hun ser ham i øjnene et øjeblik , et underlig brændende , smertefuldt blik . Så lægger hun pludselig beslutsomt hænderne fast sammenknugede i sit skød og svarer , foroverbøjet og med blikket mod gulvet 
— han ville sige mig farvel , — for bestandig , Morten ! 
— hvad vil det sige ? 
— for altid ! 

— hvorfor ? — hvad vil det sige ? 
— han sagde mig ikke hvorfor , han sagde ikke noget bestemt . Han spillede lidt og talte om sit hjem , og sad og talte , medens han spillede . Han var bedrøvet , fordi han skulle hjem , men han ville heller ikke blive her , sagde han . Han sagde , -— at jeg var den eneste , han sagde farvel til . 
— og ellers ingen ting ? 
— nej ingen ting . 
Morten går langsomt frem og tilbage over gulvet , frem og tilbage , og drejer hovedet efter hende , medens han går . 
— hvor længe var han her ? spørger han . 
— han var her længe , to timer vist . 
— og sagde ikke andet i to lange timer ? 
— tror du mig ikke ? spørger hun og ser rolig op på ham . 
Men Morten griber hende om begge arme og trækker hende op fra stolen , ind mod sig . 
— Johanne , siger han , — er du min ? og tager hendes hoved mellem begge sine hænder og bøjer det tilbage og ser hende i øjnene . — er du ? gentager han . 

— ja — det er jeg , det er jeg ! siger hun og strider imod for at komme fri . 
— du siger , du er min , og går dog fra mig ! siger han og går efter hende og tager hendes arme og lægger dem om sin Hals , og hun bliver viljeløs stående med hovedet mod hans skulder . 

de sidder ved middagsbordet og taler nu og da , med ligegyldige ord om ligegyldige ting , og tier i lange pavser . 
— hvorfor sidder du hele tiden og ser på mig og smiler så besynderlig ? spørger Johanne , da de en stund har spist i tavshed , og ser rolig over på Morten og venter på hans svar . 
Men Morten svarer ikke straks . Atter er den tanke dukket op som solskin i ham , at han har lidt af onde drømme , som har fablet det vanvid ind i hans sjæl , at Johanne skulle gå om og tænke på en anden end ham , tænke for alvor på en anden end ham . Og han smiler denne vanvittige fabel fra sig som en sølle latterlig urimelighed og begriber ikke , hvor han har haft sin forstand , at han nar kunnet lade sin mistanke løbe så blindt og så letsindig skabe det hele . Han begriber det 

ikke og sidder glad , som havde han været bunden i en vanførs bandage og var pludselig bleven rank og husker ikke længer sin sygdom , mindes blot smilende , at intet øjeblik har han formået at blive enig med sig selv om , at Johanne virkelig , virkelig for alvor nogensinde har tænkt på en anden end ham . 
I hans lomme ligger et brev fra irich , fuldt af bryllupstanker og lykke . Postbudet gav ham det i Morges , da han gik ud . 
— se her ! siger han og lægger brevet på dugen og ser Johanne tage tøvende om det . 
Så bøjer han sig mod sin tallerken , medens hun læser , for ikke at plage hende på ny med sit blik , og vil ikke se , hvad virkning brevet volder . 
Hun lægger brevet fra sig igen , uden et ord , og spiser . Han hører skeen mod hendes tallerken . 
Så ser han på hende og rejser sig pludselig og glemmer al gammel skinsyge , al gammel vrede i menneskelig , forfærdet medfølelse . 
Hun stirrer frem for sig og fører skeen til munden . Men hun spiser ikke . Blikket er stift og slukket og ansigtet blegt , og tårerne løber over dette rolige ansigt , ned over de skælvende 

læber . Idet han rejser sig og går hen til hende , skubber hun tallerkenen fra sig og lægger sig voldsomt hulkende frem over bordet . Så rejser hun sig og skyder ham bort og går som et barn med armene for ansigtet ind i den mørke dagligstue . 
Morten følger hende ikke . Han går langsomt mod sit værelse . 
Men i døren standser han og vender sig og spørger hende , højere , stærkere end han selv vil det — er det da sandt ? — elsker du ham ? — sig mig , hvad har der været mellem jer ? 
—• været ! været 1 — — 
han hører hende svare , som om hun lo ( derinde i mørket . 
— ingenting har der været , hvis du forstår det ! 
Så river Morten døren til bag sig og kaster sig i sin skrivebordsstol og støtter hovedet i sine hænder . Med hænderne knyttede i håret sidder han der og venter , at noget skal ske , at hun skal komme derindefra og sige et eller andet , bede for sig , blot bede om tilgivelse for det , hun gør ham . Men han hører hende ikke . Der er stille inde i mørket , stille i hans eget værelse , og stilheden 

murer sig tæt op om ham , støber ham ind i sig , så han sidder ubevægelig . 
Altså sandhed alt sammen , rå , leende sandhed . 
Alt i Mortens sjæl brydes og gynger og skiller sig som et skib , der i et nu hugges mod revlen , alt i hans sjæl opløser sig og hvirvler til vejrs , opefter , som i en spids spiral , der stiger med skruende , vanvittig hast mod en himmel , i hvis flydende tomhed alt svajer og svinger og aldrig finder fæste . Han stirrer frem for sig , som stod han drevet op på en sylspids fjældtop og måtte videre og så kun alts fortabelse bredt viden om sig . Som en flamme , der pludselig slår til vejrs og pludselig slukkes , ser han alt , hvad hans hjerte ejede af lykke , blusse op og slå sammen i Aske . Samlet i et sekund flammer hans lykke om ham , hans øjne brænder som for et luende skær , og han bøjer sig sammen , krymper sig , som rinder alle hans dages lykke i sum for ham og blotter som i et lyn , hvor han var rig . 
Mortens læber bevæger sig , som strømmede en skare ord uden lyd frem af hans sjæl , og han presser albuerne hårdt mod skrivebordets plade og knytter hænderne fastere og fastere i håret , 

som stred han som en stormbåren skygge for at tynge sig fodfæste til , for at tro endnu en gang , for at grave sin rigdom frem af asken og tage den i sin hånd og tælle den , for at drive sin frysende sjæl i hus på ny , — for ikke at styrte og forgå . 
Ingenting har der været ! Ingenting har der været ! 
Morten bider læberne sammen . Behøver han at vide noget ? Hvad er det , der ikke har været ? Har ikke hendes frysende kulde været der ? Har ikke hendes skridt været der , hendes skridt over gulvet derinde i dagligstuen , frem og tilbage , de lange eftermiddage igennem ? Behøver han hånd-gribeligheder ? Skjuler hun sin forvandling , viser hun ham ikke nat og dag åbenlyst sin sjælelige utroskab , giver sig i hans vold som en martyr , en korsfæstet , uden hensigt i sit martyrium , op-given , kraftesløst , som dækkede hun fortvivlelsens ild med selvforagtens blege , dræbende Aske ! 
Ingenting har der været ! 
Morten ler kort . Ingenting har der været . Som om hendes legeme var ham mere end hendes sjæl ! Det jager som en rå , befriende spot gen 

nem hans hjerne : om hun havde givet sig hen til en anden , blot hun havde bevaret ham sin sjæl ! 
— Johanne ! Johanne ! hvisker han og føler som en lunken damp hylle hans vilje ind , føler alt som en flodbølge strømme tilbage i hans sjæl og lægge sig tæt om hende , som han bærer derinde uopløselig smeltet sammen med alt , hvad der er ham og hans , hun , der er ham som en byld i hjertet , hun , som er saltet i hans livs brød . 
Han lytter igen . 
Men han hører hende ikke . Der er stille inde i den mørke stue . 
Så rejser han sig i pludselig , vild angst . 
Hvad gør hun ved sig selv derinde ? 
Han slår døren op og skimter hende henne ved vinduet bøjet over sine sammenknugede hænder . 
— Johanne ! Johanne ! sig mig alt ! tænk på mig også , blot denne ene , ene gang ! 
— lad du mig gå min vej , siger hun stille , jeg er ikke bedre værd ! 
— sig ikke det ! — vi taler ikke om værd ! — kan du ikke være min hustru , — elsker du ham , så du ikke kan være min hustru ! Hvad 

kan i to have haft sammen , som du og jeg ikke har haft bedre  ? 
Og han lægger sig på knæ foran hendes stol ; men hun presser sin hånd mod hans pande som for at skyde ham bort fra sig og ler bittert og sagte , medens hun taler . 
— haft sammen ! — ingenting , — ingenting ! — men har du glemt de gamle sange , de gamle sange om det , vi ikke selv behersker , — fagre ord ! — fagre ord ! 

det første skær af morgenen vækker Morten . 
Han ser dens klamme , duggede slør over ruderne og rejser sig fra sofaen og skælver i morgenkulden . Det grå dagskær vælder imod ham som en lidelse , der har luret på ham . I samme nu han rejser sig , stryger som en kold hånd over ham , og hans sjæl krymper sig i fattig fortvivlelse . Langsomt går han frem over gulvet , frem og tilbage i værelset . Så lukker han vinduerne op og lader morgenkulden strømme ind over sig og ser ned ad den stumme , livløse gade og husenes lukkede , døde facader . Som forstenede mumier , som blinde , sørgmodige masker står de og stirrer med tomme øjenhuler . Verden er gået i stå og græder nattens kolde dug over alle ruder . 
Og så levende , som havde han ikke sovet , , husker han dagen i går , ser for sig hende , som er hans smertes bitre daglige fornyelse , og føler 

en sugen om hjertet og hjertet tømt som en sø , i hvis bristende bund alle livets Spirer smuldrer til støv og langsomt fortæres . Og træt og pint , som han er , borer som en flænsende klo den bevidsthed sig fast , at skal han ikke forgå , må han knuge sit hjerte til ro og handle , før ørkenen breder sig redningsløs evig under ham . 
Han åbner forsigtig døren til sovekammeret og ser i dagskæret hendes seng tom og urørt . Så går han hurtig tilbage og ind i dagligstuen . 
Henne ved vinduet ligger hun i sin stol og sover med hovedet tilbagelænet over den lave stoleryg og med armene strakte fra sig ud over sidelænene , munden står åben som efter et råb , og øjnene er lukkede , som om hun afmægtig var segnet . Hans egen lidelse fordobles ved denne anråbende , opgivne , smertefulde stilling , og han bliver stående og ser på hende , til hun åbner øjnene for hans blik . Han ser dem ubevidste og trætte stirre på ham . Så lyner der pludselig en rædsel i dem , idet hun rejser sig i stolen . 
— hvad vil du mig ! siger hun hæst og søvndrukken og bliver siddende sammensunken foran ham . 

— jeg vil tale med dig , Johanne , ganske roligt , Johanne ! svarer han og ser i hendes øjne , hvorledes hans ansigt piner hende , og stryger sig med hånden over det og føler det stift og forvåget og koldt af sved . 
Hun svarer ham ikke , men vikler et stykke garn , hun har taget fra bordet , nervøst om fingrene , ud og ind . 
— jeg har ikke fundet en eneste vej , siger han og bliver stående foran hende , — jeg har ikke et eneste råd at give dig , — men jeg vil hjælpe dig , —gøre , hvad du vil , — hvad du finder for godt . 
— ja ! hvisker hun , og han ser hendes blege ansigt bøje sig dybere mod hendes skød . 
— men hvad vil du , Johanne ? — hvad har du tænkt dig at gøre ? 
— ingenting ! svarer hun svagt og ubevægelig , så sagte at han mere aner end hører hendes ord . 
— ingenting , gentager han , vil du da blive her ? Hun ryster på hovedet . 
— men hvor vil du gå hen , Johanne ? — du har jo ingen steder at gå hen . Vil du tilbage til din onkel ? 
Han venter lidt , så ryster hun på hovedet . 

— men hvorhen da ? spørger han og tager hendes hånd , og hun lader ham beholde den uden at se op . 
— jeg kunne lade dig rejse bort , et eller andet sted hen , siger han , hvorhen du vil , når du blot vil love mig et , Johanne , — du er et fortvivlet menneske nu , du kunne måske finde på----- 
— hvilket ? spørger hun hårdt . 
— at gøre alting forbi ! svarer han og knuger hendes hånd i sin . 
Hun ser koldt op på ham . 
— nej ! svarer hun kort . 
— jeg tror dig , Johanne ! 
— det kan du også ! svarer hun i samme tørre , rolige tone og trækker sin hånd til sig . 
— vil du bort fra mig , Johanne ? 
- - ja ! 
— men hvorhen ? 
— ja hvorhen , hvorhen ! svarer hun og rykker Garnet , hun har viklet om fingrene , over , — det ved jeg ikke , bare bort herfra , bort fra alt dette her hjemme ! 
Han ser hadet til dette hjem , der er hans , flamme i hendes øjne , og går fra hende ind over 

gulvet og knuger uvilkårlig sine hænder i hinanden . 
— vil du rejse med mig , Johanne ? spørger han pludselig og standser på ny foran hende . 
— ja , svarer hun langt om længe . 
Men ved dette ja svimler alting for ham i træthed og tvivl og forundret håben . 
— så rejser vi ! siger han dæmpet . 

et terneskrig vækker Morten , og han hører suset af en forårsskov og bølgebrus mod stene . Han rejser sig over ende i sengen , og Johanne vågner . Et øjeblik efter er de oppe begge og Morten går stille og lægger mærke til , at Johanne klæder sig hurtigere på , end hun plejer , og at hun er rød i kinderne og hendes øjne blankere og ligesom vågnede , opmærksomme og forventningsfulde . Han slår vinduerne op , og han og Johanne står tavse ved siden af hinanden og stirrer på den lysende , blonde bøgeskov , der strækker sig fra næsset , hvor gården , de bor på , ligger , og bort langs fjorden , som blå og tindrende bruser med små , klare bølger mod stranden uden for deres vinduer . 
Så banker det på døren , og døren bliver forsigtig åbnet . Der strømmer Duft af kaffe og 

friskbagt hvedebrød ind til dem , og en lille buttet ung kone beder dem komme ind til morgendrikken , og de følger hende til en stor , lys stue , hvor morgensolen ligger i små rødgule firkanter over et skuret murstensgulv . De sætter sig ind på slagbænken langs væggen , bag et drageblodsmalet , rødt klapbord , og sidder , mens de spiser , og ser på det høje , røde panel og på tallerkenrækkerne over en grøn , rødblomstret skænk . Henne i hjørnet dikker lydt og højtideligt et bornholmerur , og oppe under det mørke , tilrøgede bjælkeloft drejer en halmflettet uro sig i en tråd . 
Morten er hurtig færdig med den varme kaffe og rejser sig og vil ud i morgenen , men Johanne har set en lille pige sidde ude på køkkengulvet , og da Morten går , står hun bøjet foran barnet og forsøger at snakke sig til rette med det . 
Gennem en stenlagt forstue når Morten ud til en lav trappe , går ned over dens skrånende stentrin og bliver stående og ser sig om . Bygningen , han kommer fra , den gamle færgegårds hovedlænge , er lang og lav , velholdt og rummelig , men underlig tom og tavs , som holdt den sig pudset og pillen og stod parat til at modtage verden , hvis 

verden skulle finde på at lægge vejen fra både-broen ind gennem gårdens store gæstestue og små gammeldags kamre , — som en glemt retrætepost , synes Morten og ser op på dens svære , mosgrønne tag , — ældet og trolig på sin vagt , forglemt og lige bondesikker på sin uangribelige værdighed , med en god samvittigheds brede ryg og rolige åsyn . 
Han bliver stående ved trappen og ser over den tomme , græsbevoksede gårdsplads , der strækker sine to lukkede , ubenyttede ladelænger som længselsfulde arme ud efter fjorden for at modtage alt , hvad fjorden en dag måtte finde på at bringe af liv og velfærd , — ser ud på både-broen , der står og vader i det blinkende forårs-vand tom og forventningsfuld som gårdspladsen og længerne og veteranen , der står bag ham og , ligesom uafvidende , langs sit mossede , grønne tagskæg græder små blinkende tårer for forårssolen . 
Så går Morten ud over gården , ud på broen og retter ryggen og ånder brystet fuldt af den frejdige vind , der stryger ind imod ham . Ude om næsset krydser et lille rødt sejl sig frem mod broen . Han skimter bådens grønne skrog , som 

blødt og jævnt løfter sin stævn mod bølgernes iltre , lysende kamme , og ser det røde sejl vokse og bovne for vinden og komme ham nærmere og nærmere . Og han skyder sin hat tilbage fra panden og knapper langsomt sin jakke op for brystet og lader solen stryge ind over sig . 
Så lægger båden omsider til , og en stor , rødskægget mand fanger sejlene ind og skotter under en sort , bredskygget hat op til Morten med et par små , lyse øjne . Vinden blafrer i hans mørkeblå bluseærmer og skidengule lærredsbukser , medens han fortøjer . Men da Morten forsøger en samtale med ham , svarer han mut og kort , og Morten føler sig afvist og slentrer ind over broen . 
Oppe foran gæstestuen hører han Johannes stemme gennem de lukkede ruder , en mild , kærlig , kælende talen , der gentager små børnerim , som han husker med sin egen . Moders stemme . Han går hen til et vindue og ser Johanne ligge på knæ på stengulvet foran barnet derinde i solskinnet . Hendes fingre marcherer hastig frem og tilbage over fliserne , og barnet ser alvorlig og opmærksomt på hende med et par store brune øjne under et brunt , krøllet hår og griber efter 

hendes ringe , og Johanne ler sagte og glad og flytter sig på knæ over gulvet med ryggen mod vinduerne . Morten står og ser på hendes og barnets skygger over de sollyse sten og på hårets bløde skyggeglorier om deres hoveder . Så glider pludselig , idet han bøjer sig frem , skyggen af hans hat og hage og skulder frem over gulvet ved siden af dem . Johanne ser skyggen og drejer ansigtet imod ham , et ansigt hvor smilet endnu tindrer i øjnene og i hendes hvide , blanke tænder . 
— kom herind , Morten ! siger hun ud til ham , kom herind og se ! 
Og Morten kommer ind og bliver stående , trang om hjertet , såret og sørgmodig ved at se dette lille fremmede barn med sin leg og latter vække smilet i hendes øjne , glæden i hendes sjæl , hvor han med sin inderligste , hedeste vilje har stået magtesløs . Bitter og tavs står han ved siden af hende og ser hende forsmå hans rigdom og række armene ud efter en fattig og fremmed . Han bøjer sig ned til barnet , men det skriger , og Johanne tager det op i sine arme og beder ham gå og ikke forstyrre denne lille glæde for hende . 
Og han går , op langs stranden og den 

susende , lyse forårsskov , og ser bestandig for sig Johannes skærmende hænder om det fremmede , grædende barn , ser dets brune krøller mod hendes skulder og kind og ønsker , det var hendes , det barn , for hendes freds og hendes lykkes skyld . 
Ud fra skoven løber smalle stier og bliver borte i strandens solhvide sand , og høje brinke løfter skoven mod himlen og lægger fjorden dybt under grønne græsklinter . 
Morten går og går , går sig lidt efter lidt dette ensomme , evindelig strømmende solskins fred til og tænker på Johanne og barnet hjemme i færgegården og ved hende ikke ensom længer , men fredeligt og glad optagen , som løbet i havn et sted fjernt fra ham , og hans bryst vider sig langsomt , og han fylder sine lunger med solfrisk luft i ubestemt trang til at kaste sig ind i en dyst for livet , en dyst for livslykke , — ingen elskovslykke , men en bred , rolig , solid lykke , — han ved ikke hvilken , — men han aner den i solens lyse , løftende styrke , i vindens svulmende Sus gennem skoven og i det brede , blinkende vand , der bærer jævnt og tålmodig ! fra bred til bred . 

månen skinner over fjorden og den gamle færgegård , og ude på den duggede bådebro sidder Morten og Jutta og taler sammen i sommernatten . 
— og du er slet ikke søvnig og træt efter rejsen ? spørger Morten og ser ned i vandet , der blinker om bropælene . 
Jutta ler kort og blødt , en latter som en lille pludselig fugleklukken kastet ud i det stille månelys . 
— vil du endelig have mig ind ? spørger hun . 
— å nej , svarer han og smiler , jeg er blot så afvant med at have selskab , især på denne tid af døgnet . Johanne går så tidlig i seng . Det kan måske også blive mig til en smule fornøjelse , at du kom herned , føjer han til og smiler på ny , — blot du ikke selv får lov til at kede dig slemt . 

— å , siger hun , jeg er mand for at more mig på egen hånd , hvis i to skulle kede mig . 
— hvad synes du om Johanne ? spørger han så på en gang og ser i det samme flygtig på hende , som ville han læse svaret i hendes ansigt . 
Og han ser hende bøje hovedet ganske let og rødme som i forlegenhed . 
— jo , svarer hun , jeg synes , Johanne er kommet sig . 
— hvordan mener du ? spørger han tøvende . 
— hun var jo helt fornøjet i eftermiddag . 
— ja , siger han , hun har glædet sig til dit besøg — og længtes efter dit selskab . 
— går hun altid så tidlig i seng ? 
— ja , hun bliver træt , når solen er nede . 
Så tier de , til Morten pludselig begynder at le sagte . 
— men hvad ler du af ? spørger Jutta og ser forbavset på ham . 
— af mig selv , svarer han , som sidder her og ingenting kan sige . Jeg har en fornemmelse , som om jeg har glemt , hvordan mennesker taler sammen . Jeg har alletider været forlegen , når jeg skulle tale med dig , men i aften er jeg så klodset 

til mode , som om jeg havde tilbragt lang tid alene ude på en isflage i et polarhav . 
— men Morten dog ! ler Jutta og ser på ham , som ved hun ikke rigtig , om han spøger eller spotter . 
— ja , det er højst besynderligt , bliver han ved , men det blinker hvert øjeblik inde i mig som små kornmod af glæde , når jeg ser på dig og tænker på , at du — det vil sige et menneske — sidder ved siden af mig og taler venlig til mig og virkelig gider svare mig . 
— å , ler Jutta , jeg synes ikke , du har glemt at udtrykke dig ! 
— Jutta , svarer han og ser i stille glæde på hende , jeg er lige ved at være lykkelig i aften , og det er din skyld på to måder , for det første , fordi du er kommen og sidder der , og for det andet----------- 
— nå ? spørger hun og ler som før , ler bestandig , hver gang han tier , — slap ordene virkelig op for dig ? 
— nej , men det andet er noget , som har moret mig , noget jeg ved , at jeg gerne må vide , og som kaster et lille strejf af lykke også over mig . 

— nu er du vist på vildspor ! siger hun usikker . 
Han ser smilende på hende . 
— du er lige på nippet til at forlove dig , ikke sandt , Jutta ? — eller skal jeg lade , som om jeg ikke ved det ? 
Hun læner sig forover og ser ned i det blinkende vand og gynger frem og tilbage med begge hænder om broplankernes rand . 
— hoverer du ? spørger hun omsider . 
— nej , svarer han , jeg siger dig jo , at jeg fornemmer som en fjern lykke for mig selv derved , — forstår du , den samme som en vagabond føler , når han en dag smager fremmede rige mænds frugter , og ingen jager ham bort , — jeg mener , at jeg glæder mig i stilhed over , at lykken lever endnu på visse kanter af verden . 
— da lever min såmænd meget stilfærdig , svarer hun , — jeg ved jo ikke engang , om han vil have mig ! 
— å — nå , — siger han langtrukkent og ler , — du siger vel ja , når han vil ? 
— det ved jeg heller ikke , svarer hun og ler som han , — sæt nu , han ikke er den rette ! 

— jamen så er du ikke rigtig forelsket . 
— husk på , at jeg er ni og tyve år , siger hun , så begynder man at se sig for . 
Men Morten smiler og ryster på hovedet . 
— se sig for , gentager han , — den finesse tror jeg ikke rækker langt i det spørgsmål . 
— det ved jeg ikke , svarer hun , men jeg vil hellere forsage og leve alene end blive ulykkelig . 
— jeg kunne tænke mig dig som en rund og rask husfrue , glad og syngende og med en skærv godt humør rede til hver , der kommer i din nærhed , siger han og ser på hende , — og som moder til mange rødkinnede børn ! 
— bare det hele ikke bliver siddende i dine tanker ! svarer hun , som slog hun det hen , men ser i det samme på ham med et lykkeligt og taknemmeligt smil i øjnene . 
Og så rejser hun sig og står på broen og stryger ned over sin kjole for at glatte dens folder . 
— går du ? spørger han og bliver siddende . 
— ja , — nu går jeg ind ! 
— god nat da , siger han og føjer dæmpet til — det var pænt af dig , at du ville komme ud til os ! 
Og da hun er gået , sidder han længe endnu 

og ser ud over den blikstille fjord , hvor al nattens dejlighed ligger på bleg . Der er to måner , en af sølv på himlen og en af guld dybt nede i fjorden , og vandet selv er som et stort smykke om jorden af mørk , klar emaille , og tangskjolderne ligger i månelyset som hvide pletter af perlemoder . Han tænker på Jutta , tænker egentlig ikke , men er som omstrømmet af en lun , sagte luftning , der er hende . Hendes stemme , hendes jævne , ligefremme talen med ham fylder hans øre med en skovkildes fred , og han føler sig som efter en lang , øde vandring strakt på Mos i en sval skov . Og da han rejser sig for at gå ind , dugges et øjeblik hans øjne , som når is smelter . 

vandet vugger sig blankt og fjordstille , rammet af fjerne skoves blå dis , og fra de fjerne skoves horisont højner himlen sig blå og sommerren . Solbrændt og rank sidder Jutta på båd-toften foran Morten , med en stor , sort stråhat skyggende over hendes brune øjne , der varme og smilende ser lige i Mortens . Båden gynger sagte under dem og løfter hendes runde skikkelse i stærke blå og sorte farver mod det blanke , grågrønne vand og mod den lyse himmel . De sidder tavse i et brændende solskin , døsige af sommervarmen , og lytter efter vandets klunken mod båden under dem . Morten hviler armene på årerne og ser på fjorden og himlen og på Jutta , med hendes smil i sine øjne og med hendes sang og latter i sjælen og er fuld af glæde over hende , fordi hun har bragt foretagsomhed ind i færgegårdens Stuer 

og har sat fart i de sneglende timer og lagt sine lysters , sine fordringers ved til hans og Johannes hensygnende bål . Han ved , at kedsomheden ikke længer får tid til dulmende at lægge sig over uden , — en af dem er stadig vågen , — og han ser flygtig Johanne for sig , som hun stod før , lidt æggende fornærmet over denne rotur , der var bleven bestemt uden hendes vidende , og husker hende , som hun så på ham den vinteraften , da han og Jutta brødes på sofaen , hendes hurtige , spørgende , spejdende blik fra ham til Jutta , — og nu sidder hun hjemme og leger med den lille pige , medens færgekonens hvide vasketøj flagrer i solskinnet mellem længerne , og han og Jutta glider for langsomme åretag ud over fjorden og nu og da driver for strømmen . 
— jeg forstår ikke Johanne ! siger Jutta og ser igen varmt og længe på ham , — hun er ikke god imod dig , Morten , og du har sandelig ikke fortjent det af hende ! 
Morten ser frem for sig med et forlegent , bittert smil . 
— jeg begriber det ikke , siger Jutta igen , så optagen af dig , som hun engang var , og så forelsket , 

at der ikke var det ringeste tilovers for noget andet i verden . 
Morten ser op på hende . 
— ja , siger han tøvende , du ved måske fuld så god besked som jeg om hendes følelser , — hun lægger ikke skjul på dem ! tilføjer han bittert . 
— fordi hun vil være ærlig mod dig , Morten ! 
— ærlig ! gentager han , — ærlig ! 
— å , Morten , udbryder Jutta og bøjer sig som bønfaldende frem mod ham , — du må ikke tvivle om hendes ærlighed , hun kan ikke have rokket din tro på hendes sanddruhed ! 
— jo , det har hun ! siger han og bliver siddende bøjet og ser ud i vandet . 
— men tror du da , hun har bedraget dig , Morten  ? 
— ja ! svarer han kort . 
— så havde du ikke beholdt hende hos dig , Morten ! 
Han svarer ikke , men bliver siddende og stirrer som i tanker , og Jutta skyder febrilsk ringene frem og tilbage på sine hvide fingre . 
— det havde du ikke , Morten ! gentager hun , — og Johanne var ikke blevet ! — dertil er i begge for ærekære ! 

— ærekære ! gentager han , — hvem siger mig , om min egen ærekærhed ikke gør det så let for andre at bedrage mig bag min ryg ? 
— jo , din ærekærhed måtte sige dig , at et andet menneske kan lide fuldt så meget ved at vide sig i en skæv stilling , vide sig mistroet , og vide , at ord ikke kan retfærdiggøre ! 
— der taler Johanne ud af din mund ! siger Morten og ser op på hende med et svagt smil . 
— så tror du mig , Morten ! 
— nej , Jutta , jeg tror sommetider , det er løgn , løgn ! Jeg tror ikke hende , tror ikke ham , min bedste ven , tror ingen ! Jeg tror , han er en æreskænder , en bedrager , — og hun , hun ! gentager han og gør en bevægelse med foden , som om han sparkede hende bort , •— det er som en pest i min sjæl , og den lægger alting øde ! 
— Morten ! 
— ja , jeg ved , at er hun ærlig og god endda og har gjort dette for at bane sig sin egen vej , uanfægtet af alle andre love end sit eget hjerte og sin egen kærlighed , så , ja — jeg beklager hende , jeg ynker hende , fordi jeg ved , hvad forsmået kærlighed , hvad afmagt er ! 

— så tror du dog , hun er ærlig ! 
— nej , nej ! — hvorfor skulle hun vel være ærlig ? 
— har du sagt det til hende , Morten ? 
Han lægger sig pludselig over årerne og trækker til og ror med hurtige , voldsomme åre-slag og taler kort og stødvis . 
— til hende , siger han , til hende , — hun hører ikke , hvad nogen siger , — hun hører intet mere — hun drømmer og arbejder i sin egen , skjulte verden , i sit eget lønkammer , og hvem kan vide , hvad hun der bedriver . 
— 1 er to ulykkelige mennesker , du og hun ! 
— ja , vi er ulykkelige mennesker ! siger han og ler . 
— ja , ja , Morten , nu er han jo borte , og du har hende . Det er da noget , vi alle ved , at forelskelsen hører op engang , lidt før eller lidt senere . Nu er den hørt op temmelig tidlig for jert vedkommende , men man ser jo alle mennesker holde livet ud med hinanden trods det . 
— javel , Jutta , men jeg er en ung mand , — har jeg lært i den senere tid . 
— det nægter jo ingen ! siger hun . 

— og en ung mand lægger sig ikke hen og dør strådød af ulykkelig kærlighed ! vedbliver han . 
— ja , hvordan mener du ? spørger hun usikkert . 
— ganske råt for eksempel , at dine øjne også er smukke og dine sorte krøller bag dit øre ! siger han leende og ser på hendes øre , der pludselig rødmer under hatteskyggen , rødmer fra Hals og kind . 
— begynd nu ikke dine narrestreger fra gamle dage ! siger hun og slår ham over fingrene med sine handsker . 
— nej , men det var aldeles ikke narrestreger den gang ! svarer han og ror langsommere og langsommere , — jeg var meget forlibt i dig , hvad du for resten godt ved . 
— ja , men nu , Morten ! 
— nu , å — ler han , du er en ung kvinde , og jeg er en ung mand , og vi sidder her i solskinnet og ser hinanden i øjnene og er såmænd ganske glade , begge to , derover ! 
— du er et letsindigt menneske , Morten ! 
— et bedrøveligt menneske , sig hellere det , et bedrøveligt menneske , der gerne vil glemme sine 

sorger et øjeblik , og er dine øjne taknemmelig , om de giver ham lov at glemme . 
— ja , Morten , jeg vil forfærdelig gerne være god mod dig , Morten , men — — 
— men ? — lad være at sige men , Jutta ! — vær du bare glad og elskværdig ! klap du kun med dine bløde hænder , hvor hun har slået de hårde slag ! 
— du skal lade være at tale sådan , Morten , — jeg kan alligevel ikke lide det . 
Han ler sagte . 
— hvorfor ler du ? 
— fordi du for lidt siden sagde , at du forfærdelig gerne ville være god mod mig , men jeg må ikke tale om det , siger du bag efter . 
— det er måden , du siger det på . 
— det er ganske uvilkårligt , hvis jeg bruger træffende billeder , de falder fuldkommen sammen med mine følelser . . 
— jeg er virkelig så glad , Morten , hvis jeg kan hjælpe på din lykke og gøre dig glad igen , men jeg synes blot altid , at du har sådan en nærgående måde at sige det på . 
— herregud , Jutta ! 
— jo , det har du , og når du bare vil vende 

dig af med den , så vil jeg forfærdérlig gerne gøre for dig , hvad jeg kan . 
Han ser mildt op på hende . Så lægger han pludselig årerne ind og lader sig glide ned fra toften og lægger sit hoved i hendes skød . 
— Morten ! Morten ! hvisker hun hastigt og bøjer sig dybt ned over ham , bøjer sit hurtigt bølgende bryst over ham og lægger sine hænder om hans hoved for at løfte det bort fra sit skød , men møder hans øjne og lader sine hænder glide gennem hans hår . 
— Jutta , beder han og ser hende bestandig i øjnene , lad mig hvile et øjeblik , — le af mig , hvis jeg er sentimental , — men det er så urimelig længe siden , mit hoved har hvilet , så urimelig længe siden , et par bløde hænder har berørt mit hår , — og jeg er så vanvittig træt og har været så ene , — og der er så mildt i din nærhed og ingenting at tvivle på og ingenting at tro — — 
og han løfter sine arme og lægger dem om hendes liv og hviler tilbagebøjet og ser op i hendes brune , uroligt brændende øjne , og hun sidder bøjet over ham , rødmende og dybt åndende , og lader sine fingre glide gennem hans hår . 

— Morten ! siger hun pludselig og river sine hænder til sig og løfter dem mod sine kinder for at køle og ser på ham i fortvivlet bøn ! — ro , hører du ! — nu skal du rejse dig ! — ro ! — men langt ud på fjorden , før du ror hjem ! beder hun og bliver ved at køle de brændende kinder . 

julisolen skinner stille og brændende over færge-gårdens blomstrende bondehave . I æbletræernes skygge ligger Morten strakt i sin paradisstol , og på diget foran ham sidder Johanne i en mørkeblå , snæver morgenkjole , med en stor , rød panamahat skudt ned over øjnene for solen og med fødderne trukket op under sig og hænderne ørkesløst i skødet . Og i en ganske lav stol , ved et lille bord fyldt med håndarbejde , — skinnende hvidt javalærred og lange røde og blå dukker garn , — sidder , næsten ved Mortens fødder , Jutta og broderet . Hun er i hvidt bluseliv og mørkeblå kjole , der tyndt , som bar hun ingen underskørter , runder sig om hendes knæ og hofte . Hendes hat hænger på Mortens ene fod , og hun sidder med bøjet hoved og med bævende solpletter over den hvide bluse og det hvide arbejde og over hårets blanke , 

sorte bukler og syr med hvide , ringklædte fingre , hvor stenene lyner i guldet . 
Så lader Morten bogen , han læser i , synke og strækker sig og gaber . 
— skal vi gå i vandet  ? spørger han og skyder hænderne ind under nakken . 
— vi ! — er du blevet gal ? ler Jutta . 
Johanne rører sig ikke . 
— nej , hvorfor det , bliver han ved , nu har vi soppet og pjasket i stranden så tit , og , herregud , vi har jo pæne badedragter . 
— nå — og fra åben strand ! ler Jutta på ny , — aldrig i verden ! 
— åben strand ! gentager han , — der er skoven rundt om , og der kommer ikke en kat i den skov . Hvad siger du , Johanne ? 
— jeg bliver her ! svarer hun tørt . 
— ja , — naturligvis 1 sukker Morten . 
Men i det samme vender Johanne sig og ser hårdt og spottende fra ham til Jutta . 
— gå i alene , børnlil , siger hun , for mig gerne ! 
Jutta ser hurtigt op fra sit sytøj og møder Johannes blik og brister pludselig i gråd . 

— at du vil byde mig det , Johanne ! siger hun og krammer sit sytøj mellem hænderne , jeg som går her og forsøger at være så fredsommelig som mulig og så — — 
— kommer det din eller min fredsommelighed ved , om jeg vil i bad eller ikke ? spørger Johanne og ler , — jeg gider ganske simpelt ikke , men jeg vil ikke forhindre jer . 
— det er netop det , at du vil tænke dig mig og-------- 
— å tud nu ikke ! du kan jo lade være ! — du er vel lige god , enten jeg er med eller ikke , — eller er det så nødvendigt , at jeg er med , for at det kan gå anstændigt og ærbart til ? 
Som for et slag flyver Jutta op og vælter i farten bordet og løber og forsvinder med lommetørklædet for ansigtet gennem den åbne køkkendør . 
Johanne sætter sig i Juttas stol og rejser dovent bordet og rækker sig efter broderiet og sykurven . 
Morten har rejst sig og står bag sin stol . Hun ser flygtigt op på hans hænder , der knytter sig med hvide knoer om ryglænet . 
— jeg beder dig bare sige mig en ting , Johanne ! siger han med tør og skælvende stemme , 

— har du i sinde at optræde således resten af sommeren , vil jeg bede dig sige til , så skal Jutta eller vi herfra ! 
— jeg kan jo rejse ! svarer hun og lægger sig tilbage i stolen og ser ud over fjorden rolig og uanfægtet . 
— er du jaloux ? spørger han . 
Hun hører triumfen i hans stemme og ser op på ham . 
— nej , Morten , men jeg føler mig tilovers . I kan jo sammen , 1 to , ganske udmærket . Lad du mig gå og se , om du kan vinde hende . 
— har du i sinde at gennemføre denne ide ? spørger han igen , — for så vil jeg meddele Jutta det , at hun kan vide , hvad hun har at rette sig efter . 
— ja gør det ! gør det ! 
— Johanne , du ved godt , det var et barnagtigt indfald , dette med badet ! — du ved det , at der var ikke noget ondt deri ! 
Han bliver stående ved sin stol , og de stirrer hinanden ind i øjnene , hadske og dirrende , til hun brister i latter . 
— ondt ! gentager hun , — sagde jeg , det var ondt ? — nej , jeg sagde , det stod jer frit for at 

gøre , som i lyster , men mig morer det ikke . Det sagde jeg , og jeg sagde , at Jutta snarere burde være stolt over , at jeg antager , hun er så meget dame , om du vil , at hun kun tillader sig , når hun er alene , hvad hun ville tillade sig over for alverden ! 
— du har fornærmet hende , svarer han rolig , og beder du hende ikke om undskyldning , rejser jeg herfra ! 
Så drejer han sig om på hælen og går op igennem haven mod huset og kommer langs længen om i gården . Der ser han Jutta stå i solen ude på bådebroen . 
Han går langsomt ud til hende , og hun rører sig ikke , som hørte hun ikke hans trin . Først da han lægger armen om hendes liv , farer hun sammen og ser skræmt op på ham . 
— å , slip mig ! slip mig ! beder hun og vil skyde hans arm bort , men kan ikke . 
— Jutta ! siger han og bøjer sig over hende og kysser hendes mund . 
— hvorfor gør du det ! kommer det som et råb fra hende , og hun bliver stiv i hans arme og ser ham stift i øjnene . 

— gå med mig , siger han og tager ikke sine øjne fra hendes , — gå med mig langs stranden i 
— å , men Johanne , husk hun er så ond ! klager hun . 
Men hun følger ham , og han løsner sin arm fra hendes liv og går ved siden af hende . 
— tænk ikke mere på Johanne ! siger han omsider , da de er kommet langt op under skovens brinker , — tænk på ingenting , men bliv blot hos mig ! 
— Morten , jeg tør ikke længer ! siger hun og standser og tager hans hånd og ser ham i øjnene . 
Og atter bøjer han sig over hende og kysser hendes mund og kysser hendes øjne og knuger hende til sig . 
— Morten ! Morten ! klager hun som bag gråd , — du må ikke ! du skal lade mig rejse ! 
— ja , ikke sandt , siger han og smiler bittert , jer begge to ! 
— å , jeg kom så glad herned ! hvisker hun og bøjer sig ind i hans arm og græder . 
— husker du , siger han , det Kys , du gav mig , da jeg blev forlovet ? 
Hun svarer ikke , men læner sig fastere til ham . 

— betød det ingenting , Jutta ? 
Hun tier , men hendes bryst bølger mod hans hånd . 
— hvad ville du , det skulle betyde ? spørger hun omsider . 
— en nøgle til din dør , en lille talisman , der skulle åbne for mig , når jeg engang kom i nød . Jeg har gemt på den talisman , Jutta , og nu er jeg i nød , og jeg har ikke selv vidst , hvad den betød , før nu . — Jutta , har det været leg alene mellem dig og mig i sommer ? 
— nej , nej , nej ! hvisker hun og slår armene om hans Hals . 
— medlidenhed , Jutta , dit gode hjerte , som har foræret mig legetøj ? 
— hvorfor bliver du ved at spørge ? 
— fordi , siger han , jeg er blevet så tvivlende , at jeg ikke rigtig tror noget . — og ham , du ville forlovet dig med og gik og tænkte på op og ned ad bådebroen de første aftener ? 
— Morten , hvisker hun , den dag du havde lagt dit hoved i mit skød første gang , græd jeg om aftenen , fordi jeg ikke kunne tænke på ham længere . 

han smiler og står og ser langt ud over den solbeskinnede fjord . 
— hvad tænker du på ? spørger hun pludselig og løfter sig i hans arm , for at hendes øjne kan fange hans . 
— på sommeren , svarer han , på fjorden og på skoven og på solen , på denne sommertime , på dette lille øjeblik , Jutta . Jeg står og leder efter de år , der er gået , og kan ingen steder se dem . Jeg ved , at de har været der , som fjorden her har været til før i dag . Jeg har set det alt sammen før , men det har så lang tid været falmet og slidt . I dette øjeblik er det , som om det var blevet skabt på ny , fjorden dér og solen og skoven . Og det er alt sammen , fordi du lægger dine arme om min Hals . Kom nu , nu går vi langt bort ! 
Og han trykker hende tavs ind til sig og skyder sin arm ind om hendes liv , og de går langsomt videre langs den blændende strand . Evindelig følger skoven fjorden , og de kommer ind i små vige og uden om runde næs , i sol bestandig , i sol og ensomhed og tavshed . 

— hvad tænker du på ? hvorfor tier du ? spørger hun igen langt om længe og som i vag uro . 
Og han tvinger hende ind imod sig og kysser hende . 
— bestandig på det samme ! svarer han og fører hende hen under en tjørn , der gror i det høje græs ved brinkens fod og kaster skygge . 
— lad os sidde lidt her og se på fjorden ! siger han , og hun sætter sig , og han lægger sig for hendes fødder med hovedet i hendes skød . 
— du ser jo ikke på fjorden ! siger hun og lukker med sine hænder over hans øjne , der stirrer i hendes . 
— nej , svarer han og skyder hendes hænder op over sin pande , jeg må bestandig se på dig . Jeg synes , jeg har ventet på dig i så lang , lang tid , lige fra det år , jeg blev forlovet . Forstår du det underlige , at jeg har elsket en kvinde af min inderste sjæl , og daglig vidst , at der stod en anden ude under min bevidstheds horisont og drog mig imod sig , som en planet , der gemmer sig i mørke , men drager , så man ikke kan fri sig . Jeg har tænkt på dig tit , som man tænker på varsler , tror jeg , og nu , du er hos mig , synes jeg , jeg har 

levet med to hjerter , og at det ene altid har været dit . Jeg bar ikke længtes efter dig , og dog har jeg elsket dit billede . Nu er du steget over horisonten , og nu brænder din varme imod mig og vækker livet i mig . Men du er kommet så pludselig , alt strømmer over i mig , så rivende som de store floder , når foråret sprænger isen . Jeg ved det , Jutta , jeg er ikke mig selv mægtig , — å , men jeg svimler af lykke over at føle mit blod koge igen , over at føle en kvindes skød under mit hoved og et blik , som favner min sjæl . Man har drevet mig ud af paradiset , men jeg er vendt tilbage igen , — jeg elsker dig ! 
Og han rejser sig og lægger sig på knæ ved hendes side og tager hendes hoved i sine hænder og kysser hendes mund , til hendes læber svulmer imod hans . 
— Morten , du kvæler mig ! klynker hun . 
Og da han slipper hende , sidder hun og ler og trykker med begge hænder hårnålene fast i den svære , sorte nakkeknude . 
— du er så forfærdelig voldsom ! siger hun . — elsker du mig ikke , Jutta ? 

hun smiler og kysser ham , hurtigt , som blev hun pludselig forlegen . 
— jeg har sagt engang , ved du , svarer hun , at kunne jeg ikke få en mand som dig , ville jeg aldrig gifte mig . 
Så sidder de tavse i græsset under tjørnen og ser ud over fjorden . 
— skal vi vade ud ? siger Morten , — jeg sidder og ser mig misundelig på ternerne og føler mig som hjemme her , som om jeg var født og skulle leve og dø under åben himmel , og så fri og så nøgen som græsset og vandet . Skal vi vade ud , Jutta , bunden er så blank som hjemme ved færgegården 1 
og uden at vente på hendes svar trækker han sko og strømper af og smøger benklæderne op , og da han rejser sig , ser han Juttas ene fod nøgen under hendes kjole . 
— kom ! siger han og rækker hånden ud og hjælper hende op , da hun er færdig . 
Men græsset skærer under fødderne , og han løfter hende op på . sin arm og bærer hende ud i stranden . 
— langt ud ! siger han og hun holder den 

opviklede kjole sammen med den ene hånd og giver ham den anden , og så vader de ud så langt , at hendes linned bliver vådt , og de må vende . Dovent og lunkent skyller vandet dem om benene . 
Men inde på stranden løfter han hende igen på sine arme og bærer hende ind under tjørnen og kaster sig ned foran hende og kysser hendes våde , hvide fødder , hendes vrist og hendes knæ og borer sit brændende ansigt ned mod hendes blanke , kølige hud . 
— Jutta ! hvisker han og slår armene om hendes liv , bliv min ! rejs med mig ! bliv min ! jeg er rede til alt for din skyld ! Jutta ! Jutta ! bliv min ! 
Men hun strider af al sin kraft mod hans favn og stirrer som i vanvittig rædsel på ham . 
— å , Morten ! nej du skal slippe mig ! hører du ! klager hun med en stemme , der hulker sig frem i stød . 
Og han rejser sig og slipper hende og ser ikke længer på hende , men sætter sig et stykke fra hende og trækker strømper og sko på . 
Lidt efter går de tilbage langs stranden , den vej de kom , ved siden af hinanden og tavse . 
— Morten ! siger Jutta , som de bedst går , 

og han hører som en fjern og ængstelig kalden i hendes stemme . 
— ja ! svarer han og ser på hende . 
— du må ikke tro noget ondt om mig ! beder hun og ser som i uendelig bedrøvelse på ham . 
— hvorfor skulle jeg det ? spørger han og smiler . 
— jeg elsker dig ! siger hun og slår sine arme om hans Hals , — jeg har aldrig før vidst , hvor lykkeligt det er at elske en mand , — det har du lært mig , — du ved ikke , hvor jeg elsker dig derfor ! 
Og da han tavs går videre , standser hun igen et øjeblik efter . 
— elsker du mig så højt , som jeg elsker dig ? spørger hun og ser på ham med brændende mørke øjne . 
— hvor højt jeg elsker dig , sagde jeg dig før ! svarer han og går videre , og resten af vejen ser han ud over fjorden og frem over stranden , ser aftenen langsomt falde på og skovens skygger strække sig lange over den brede strandbred foran deres fødder . 
Færgegården kommer frem bag den høje , ud 

løbende egeskov på næsset , rosenrød i solnedgangen , og han ser røgen blå og stille over dens mosgrønne tag og hører færgekonens lokken for hønsene omme i baggården . 
Inde i den rødmalede stue står aftensbordet dækket , men Johanne er ikke at se og døren ind til sovekammeret lukket . 
— Johanne ! kalder Morten og går hen og åbner døren og ser hende sidde derinde i tusmørket , sidde på den store rejsekoffert , med hænderne i skødet og med ansigtet i skygge under den store , røde hat . Han skimter kun hendes hvide håndled og hænder . 
— bordet er dækket ! siger han tørt og trækker døren til efter sig og går . 
Han og Jutta sætter sig til bords , og konen kommer ind gennem stuen med sit barn på armen og sætter det fra sig på gulvet og går ud i køkkenet og skænker theen . 
— Johanne ! kalder Morten endnu en gang og bliver siddende og spiser . Men lidt efter rejser han sig og går ind i sovekammeret og bliver stående foran Johanne og ser på hende . 

— er du syg , Johanne ? spørger han , spørger mildt og blødt uden at ville det . 
Men hun svarer ikke , og han går ud igen og sætter sig ved bordet hos Jutta . 
De sidder tavse og spiser og hører kun barnets pludren og skraben med fødderne over stengulvet og urets dikken henne i hjørnet af stuen . 
Så rejser Jutta sig og skyder døren til sovekammeret op . 
— Johanne ! kalder hun . 
Morten ser døren blive skubbet til indefra , og Jutta kommer hen imod ham , som søgte hun beskyttelse . Han rejser sig og sætter sig i det åbne vindue , og Jutta bliver ved at gå frem og tilbage på gulvet foran ham , mens konen tager af bordet og bærer barnet ud og lukker døren til køkkenet . 
— Morten , siger Jutta og bliver stående foran ham og vrider hænderne , — hvad skal jeg dog gøre  ? 
Rejs med mig , Jutta ! 
— nej ! nej ! aldrig ! hvisker hun , — husk det er min søster ! Jeg kan ikke bære mig således ad mod min søster ! 

— hun bærer sig ikke videre smukt ad mod dig , synes jeg ! 
— nej , det gør hun ikke , men alligevel------------------ 
— og heller ikke imod mig ! 
— ja , Morten , hun er ond og hård , men jeg kan aldrig bære mig således ad imod hende ! 
— ja , hvad vil det sige ? spørger han højt og hidsigt . 
— Morten , tal ikke så højt ! — jeg vil ikke rejse med dig , — jeg vil ikke gøre hende og mig ulykkelig og dig med , Morten ! Tænk dig dog det forfærdelige , at have forladt den ene søster for at løbe bort med den anden 1 å , jeg tør ikke stå og tale om det her , — kom , lad os gå udenfor ! 
— nej , svar mig først , rent ud , er det din bestemte , ufravigelige mening , at du ikke vil være min og rejse bort med mig , — svar mig på det ! 
— lad os ikke tale om det her , Morten ! beder hun , — kom , gå med mig ud i haven ! kom , jeg beder dig ! 
— nej , Jutta , så har vi ingenting at gå om , ingenting at afgøre ! 
— så rejser jeg i morgen , Morten ! 
— ja , rejs ! — rejs ! 

hun går hurtig ud af stuen , og Morten bliver siddende i vinduet og ser ud over den blanke , stille fjord og de fjerne , sorte skove . 
— er fruen syg , skal fruen slet ingen ting have i aften ? spørger konen i døren til køkkenet . 
Morten går over gulvet og lægger hånden på sovekammerdørens lås og står lidt , inden han svarer hende . 
— vil de sætte min kones the herind på bakken 1 siger han og peger på bordet og går ind til Johanne . 
Han ser hendes bøjede hoved mod de lyse ruder . Hun har flyttet sig hen til vinduet og har lagt hatten fra sig . 
— er du syg , Johanne ? spørger han hårdt og vredt . 
— nej ! svarer hun ganske stille og ser hen på ham og tager ikke øjnene fra ham igen . 
— hvorfor spiser du så ikke med os ? Har du i sinde at drive komedien videre ? 
— savnede i mig ? spørger hun spottende . 
— nej , svarer han , heldigvis for os ! 
— jeg gad vide , siger hun , om jeg havde fået lov at gå med irich dag ud og dag ind 

og på alle døgnets tider , som du tillader dig at gå med Jutta ! 
— det er ikke mig alene , der tillader mig det ! Du har tilladt mig det , tilladt mig det ved ikke at være min hustru ! 
— det er ikke sandt ! Jeg har været din hustru , som du ville have det . Jeg har bøjet mig for din vilje . Jeg kunne kun ikke gøre vold på mig selv og vise dig elskov , når jeg ikke følte den . Jeg har ikke gjort dig andet ondt end det , at jeg ikke gik fra dig . Jeg har ikke bedraget dig , som du bedrager mig ! Du lægger dig glad i armene på en anden uden tanke for mig , hvor jeg pintes og pintes ved tanken på dig ! 
— hvor kunne det pine , hvad en led , du ikke brød dig om  ? 
— jeg brød mig om dig alligevel ! det ved du ! Den , man engang har elsket , går man ikke hen en skønne dag og glemmer eller ikke kendes ved mere ! 
— du holdt altså lige meget af ham og af mig , — er det det , du vil sige ? 
— du ved , du lyver Morten ! Jeg elskede ham rent instinktmæssigt . Jeg syntes , han førte 

mig videre end du . Og du må kunne forstå , at mennesker kan være så utaknemlige , at når de har lært et , de så vil lære mere ! Var det ikke gået mig sådan , var det gået dig sådan , Morten ! 
— så har du da ikke noget at lade mig høre ! 
— jo , måske . Sig mig , bringer hun dig noget nyt , noget bedre end jeg ? 
— noget bedre , ja ! — hun kunne måske elske mig ! 
— elske dig ! svarer hun , — er elskov dig nok ! Jeg vil vide , om hun som menneske har større værdi end jeg for dig ! 
— hvorfor vil du vide det ? Ville du hovere over hende ? 
— å , Morten , nej det ville jeg ikke ! Men jeg må vide , jeg må vide , om jeg ikke har været mere værd end hun , for har jeg ikke det , så har ingen ting i mit liv værdi . 
— har min værdsættelse da så megen værdi for dig ? 
— ja , det har den ! 
Morten støtter sig med begge hænder mod sengekanten . 
— Johanne , hun er kun en kvinde for mig , 

siger han langsomt og sagte , — du var kvinde og min ven 1 
han ser hende i tusmørket bøje sit ansigt ned i sine hænder og læne sig mod vinduskarmen og hulke voldsomt og skælvende . 
— Johanne ! siger han og går hen til hende og griber om hendes hoved med sine hænder og klapper hendes hår . Johanne ! bliver han ved at gentage . 
Så lægger hun pludselig sin arm om hans liv og trækker ham ind mod sig . 
— tilgiv mig , Morten ! siger hun , — tilgiv mig det alt sammen ! — jeg er ensom ! ensom ! 
Og hun ser op på ham og trykker sit ansigt ind mod hans skulder . 
— jeg kommer som den forlorne søn til dig , — tilgiv mig , hvis du kan ! hvisker hun . 

vognen og det sidste glimt af Juttas paraply er forsvundet over bakken , og Morten og Johanne er gået ind til dem selv i det lille Kammer bag den rødmalede stue . Morten har sat sig ved det lave vindue og ser på regnen , der drypper fra stråtaget lige over vinduet i store , klare dråber . Hele haven dukker sig fortabt og modfalden folden jævne regn , der engang imellem stiger til en hidsig byge og stilner igen og står som et fint , umærkeligt slør ude over bakkerne og de hvide pile . 
Johanne har taget sit sytøj frem og sidder henne i sofaen og syr . 
Regnen trommer jævnt og sagte , og det tordner svagt og fjernt og sommerligt . 
Så lægger Johanne pludselig sit sytøj fra sig på bordet og går hen til Morten og tager hans hånd . 

— sig mig en ting , ganske ærligt , Morten , siger hun , er du nu sikker på , at du valgte rigtigt i går ? — jeg forstår jo nok , hvorfor hun er rejst , og jeg bryder mig ikke om at vide noget om det , der er imellem jer . Jeg ville kun sige dig , at hvis du tror , du og hun virkelig for alvor  .  .  . Å , lad mig tale ud , Morten ! beder hun hastigt , da han løfter sit hoved , som ville han svare , — ja , — jeg husker godt , hvad du sagde i går aftes , at det var mig ! — men det var måske overilet , måske af medlidenhed , Morten ! og det må det ikke være , hvis vi to skal leve sammen  .  .  . Lad mig rigtig få talt ud , før du svarer mig , siger hun igen og lægger sin arm om hans Hals og sin hånd på hans mund , — jeg har vænnet mig til i den senere tid at gå og sige så meget i mine egne tanker , så nu er det mig så svært at få det sagt . 
Hun har lænet sit hoved mod hans skulder , så han kun ser hendes hår , og hun taler som en drømmer , som om hun ikke selv vidste af sine ord . 
— kan du huske , at jeg engang sagde dig , at om du nogensinde kom til at elske en anden kvinde , så skulle jeg gå frivillig . Den gang 

tænkte jeg kun på dig ! Det faldt mig aldrig ind , at jeg skulle kunne elske nogen anden end dig . Og nu , det er sket , har jeg hele tiden gået med den følelse , at jeg aldrig kunne få den frihed , for selv om jeg kunne elske en anden mand med lige så varm en kærlighed , som jeg har elsket dig , så kunne jeg aldrig give mig til ham , som jeg gav mig til dig , fordi jeg havde været din , fordi jeg ikke kunne blive det for ham , som jeg blev for dig . Jeg forstod , at mine kærtegn måtte pine ham , fordi du kendte dem , derfor måtte jeg være afmægtig over for ham , — ja , forstår du mig rigtig ? — fordi en kvinde vistnok gentager sig selv og tænker derover , og det gør mændene måske ikke . Og så , Morten , ville jeg sige dig , at jeg følte , jeg holdt af dig , da jeg så , du fandt en anden kvinde , men jeg indså det foragtelige deri , og derfor kunne jeg ikke redde mig selv , fordi det var så foragteligt og lavt , — men det var sandt alligevel , og derfor ville jeg hellere tilstå dig det og se , om jeg kunne vinde dig igen . 
— men , Johanne — — hvisker Morten og vil svare , men hun presser på ny sin hånd mod hans mund . 

— ja , Morten , hør mig blot færdig ! siger hun . Jeg har gået og tænkt så meget over , hvad det vel kunne være , der gjorde , at jeg foretrak ham , og jeg ved måske nok hvorfor . Men det er ligesom , at dine fejl eller mine egne fejl eller hans slet ikke kommer det hele ved for mig mere . Jeg synes kun , at der bliver det tilbage , at jeg nu engang er blevet din hustru , din slavinde , din livegne , om du vil , med dit stempel på panden , og at jeg aldrig kan blive nogen anden mands eller vinde nogen anden mand , fordi han vil forstå det . Jeg vil ikke komme og fortælle dig , at jeg ikke har elsket ham , jeg vil kun forklare dig , at jeg altid var under trykket af din hånd , som om jeg levede et dobbelt liv , som om jeg led dine og mine og hans kvaler samtidig , — om jeg gør det ene eller det andet , så overvejer jeg det , som du eller han ville se det , og jeg svajer som et rør og har ingen magt over mig selv . 
Han løfter hendes hoved og ser hende i øjnene . Hun er meget bleg og hendes øjne åbne og sørgmodige , åbne , som om de ville lade ham læse hver tanke i hendes sjæl , sørgmodige , som om de bluedes over deres underdanighed . Men 

hun lægger atter hovedet ind til ham og lukker øjnene . 
— Johanne , siger han stille , du giver mig et stort ansvar . 
— jeg ville gerne forklare for dig , siger hun , hvorledes det kom den gang med irich , men jeg kan ikke sige dig andet end , at det var så lykkeligt , så lykkeligt . Jeg ved , at jeg ikke ville tænke derover den gang , fordi jeg mærkede , at noget gjorde ondt , når jeg rigtig tænkte , og så levede jeg kun , tænkte ikke , lige til du en dag kom og sagde , at han var syg , så vidste jeg det i det samme , og så var det for sent , for jeg mærkede , at jeg elskede ham mere end jeg elskede dig , — og det er , ligesom det aldrig kan dø , Morten , trods dig og det , at jeg er din og aldrig kan blive andet . Jeg mener , Morten , hvisker hun og trykker sig fastere ind til ham , at han forekom mig som et barn , der trængte til støtte og mildhed , — han var mere egen , syntes jeg , end andre , jeg kendte , og derfor havde jeg lyst til at skærme ham . 
— og jeg , Johanne ? 
— du er noget andet , Morten , og du kan gøre med mig , hvad du vil . 

— jeg kan ikke drive ham ud af dit hjerte , og det er det , jeg vil . 
— jo , Morten , du kan , — men had ham ikke . 
— og du vil , jeg skal slås med det spøgelse mit liv igennem ? 
— jeg siger dig jo , du har været hans overmand . Jeg taler om det for min egen samvittigheds skyld , for at du skal vide , at jeg vil tænke på ham uden anger , og at det , at jeg har holdt af ham , er et solskinsminde , som jeg aldrig kan plette . Husk din egen første barnekærlighed , hvor megen sol og hvor lidt skyld ! og hvor det ville være synd ikke at gemme den som guld . Derfor beder jeg dig aldrig tvivle om mig , hvis du skulle se glæde i mine øjne , når nogen mindes den tid , og tro , at jeg husker den , som du selv mindes din barnekærlighed . Jeg mener , du skal tilgive mig det , der har været , og altid huske , at det har været , og bygge vort liv derefter . Mennesker kan ikke glemme , og jeg må være din skyldner mit liv igennem . 
— ved du , hvor meget du forlanger , Johanne ? 
— ja , jeg ved det , og jeg beder om det , fordi jeg tror , du kan give det . 

— det er al skylden fra dine skuldre på mine ! — ja , Morten ! hvisker hun . 
— og du tror , jeg kan bære den og vil bære den ? — jeg kunne slippe lettere , tænker du på det ? 
Hun svarer ikke , han mærker kun , at hun skælver i hans arme . 
— at jeg kun er et menneske med varmt blod og en kort hukommelse , — min tålmodighed er ikke længer den samme , Johanne , — jeg bliver dig måske en hård mand , en hidsig mand , og du får så have tålmodigheden . 
Hun rejser sit hoved fra hans skulder og bliver stående foran ham med nedslagne øjne . 
— så har jeg fortjent det , Morten , — og selv bedt derom . 
— jeg har været ved at opgive dig , Johanne , ved at rejse fra dig ! 
Der går som et stød gennem hende , og hun ser op på ham . 
— tilgiver du mig det ? spørger han . 
— ja , Morten . 
Han trækker hende op mod sig og kysser hendes mund . 
— så vi ! vi forsøge det , Johanne . 

det er efterår . Morten sidder i sit arbejdsværelse og ser på kastanien derude på gaden foran hans vindue . Den gyldne bladekuppel skinner i aftensolen og breder sit blide lys ind til ham gennem ruderne . Han ser dens store , gule bladevifter hvirvle til vejrs og dale , og han mindes dens brune , bristende knopper hans bryllupsmorgen , dens blanke , svulmende knopskæl og de friske , kraftige småblade , der struttede ud af deres hylstre med lyse løfter om sommer og fuglekvidder , mindes forårets nattergalesang i dugfriske , lyse nætter og kastanieblomsternes hvide regn gennem vinduet , — for længe siden . Og nu skinner dens krone varmere og skønnere end sommeren , men han ængstes over de dryssende blade og skimter vinterens strenghed i de sorte kviste , de sorte grene , der bærer det sidste gyldne skrud . 

det ringer ude i entreen , og pigen lægger et brev på hans bord . Han retter sig i stolen og kender Juttas håndskrift og bryder brevet og ser , at hun forlanger at tale med ham ; hun beder ikke , forlanger tørt og bestemt at tale med ham . 
Morten kaster brevet fra sig . Han har rent glemt hende , har kun mindedes hende en eneste gang i sommer , da Johanne en morgen lagde et forlovelseskort , med Juttas og en landmands navn hjemme fra hans fødeegn , på hans bord . Og nu ligger der foran ham en billet med et berammet stævnemøde . Han knipser ærgerlig brevet fra sig og tænker på at kalde på Johanne og rejser sig fra stolen og stikker brevet i brystlommen . 
— Johanne ! råber han ind gennem dagligstuen , — jeg går et øjeblik , — du har mig straks igen . 
— kommer du hjem til the ? spørger hun og kommer frem i døren ind til spisestuen med hænderne fulde af hvidt linned , — fik du brev , Morten  ? 
— ja , — jeg  .kommer igen om en times tid . 
Så tager han sin hat ude i entreen og går hastig ned over trapperne , springer i raske skridt . 

ude på gaderne ringer kirkeklokkerne solnedgang højt over hans hoved . Som et skinnende slør lægger lyden sig over færdselens larm . 
Han drejer om hjørner og skråt over torve og standser på et fortov og ser ned over en smal gade , der grå og jævn , i langt perspektiv , forsvinder med lysende lygter under en rosenskyet aftenhimmel , ser , om Jutta skulle dukke frem mellem menneskene nede i gaden . Så drejer han sig om på hælen og går langsomt op mod volden , der lukker gaden med mørke , tunge træer mod den glødende solnedgang . Og han går op på volden og ser straks Jutta komme imod ham , rank og tæt og stiv . Hun besvarer ikke hans hilsen , men vender sig og går rask tilbage under voldtræerne og tvinger ham i skridt med sig . 
— jeg skrev til dig , da jeg hørte , du var kommet hjem , siger hun , fordi jeg ville have en opgørelse med dig ! 
— jeg synes , vi to har opgjort med hinanden ! svarer Morten og lægger hænderne på ryggen og går langsommere . 
— nej ! svarer hun kort . 
Han ser ned på hende og lægger pludselig 

mærke til , hvor hun er blevet mager og ser gusten ud , og ser hendes læber dirre som i famlende vrede . 
— hvad er der i vejen , Jutta ? spørger han og føler sin egen stemme skælve svagt og sit hjerte knuget af minder og død lykke og medlidenhed . 
— å , — siger hun , og hendes hænder dirrer , — hvor du er fej og pjaltet — — 
— Jutta , jeg forstår ikke — — 
vreden vågner i ham og synker i det samme bort i en tåge af pludselig bedrøvelse . Han forstår ikke . Men der er som et sygt punkt i hans hjerte , der lider , som blev det ramt af plumpe hænder . Og han mindes sine elskovsord til denne kvinde og føler , hvor de var smertelig sande , den gang han talte dem , ved , at han har elsket hende kort og blodigt , og lider , som vristede man et barn af hans arme . 
— jeg har været ved at gå fra Sans og samling , siger hun og ånder kort , ved at tænke på , hvad du har villet føre mig ud i , — ved at tænke på dine løjede ord , på hvor pjaltet du ville ofre mig for din lidenskab 1 

— men har du da så ganske glemt , Jutta ,------------ 
— det nytter ikke , hvad du siger ! — nævn ikke mit navn ! — jeg vil ikke høre det i din mund ! — jeg vil ikke mere se dig for mine øjne , — dit falske ansigt ! — jeg forbyder dig mit hjem : — jeg vil ikke , at du slæber noget urent inden for mit hjems døre ! jeg har gennemskuet dig ! — du får en indbydelse til mit bryllup , men du kommer ikke , håber jeg du har så megen takt tilbage , at du forstår ! 
— nu handler du ondt ! siger Morten og standser . 
— nej ! — nej ! — nej ! næsten råber hun . 
— jeg har ikke løjet et øjeblik for dig ! — det var dig , der var fej ! siger han rolig og ser bedrøvet på hende , — hvad du nu gør mig , skal jeg forsøge på at begrave med resterne af min kærlighed til dig . Jeg havde tænkt , at hvad vi to har oplevet sammen , skulle stået som et fredeligt minde , som en beskeden blomst , hvis plads kun du og jeg kendte . Hvor har du kunnet nænne at ville det anderledes ! 
— det nytter dig ikke ! — jeg tror dig ikke ! — jeg vil ikke se dig mere ! 
— og det falder dig ikke et øjeblik ind , 

at du kunne tage fejl og gøre værre uret , end du aner ! 
— nej ! — nej ! — nej ! 
— jeg forstår dig ikke , siger han , — jeg forstår dig ikke ! — men jeg lover dig , føjer han til og smiler bittert , at jeg skal forsøge at bære det ! 
— ja , svarer hun , der er jo dem , der kommer lettere end andre over det meste , der hænder dem ! 
Og så går hun pludselig hurtigt til og bliver borte i skumringen under træerne  .  .  . 
Morten går langsomt hjem . 
Han lukker sig ind i sin stue og bliver stående derinde uden at tænde lampen . Så kommer Johanne , der har tændt i dagligstuen , ind til ham . 
— var der noget forkert med det brev , spørger hun , du så så træt ud , da du gik ? 
— brevet var fra Jutta ! svarer han . 
De ser på hinanden i det dæmpede lys inde fra dagligstuen . Så sætter Johanne sig stille på en stol henne ved døren og ser spørgende op på ham . 
— hvad ville hun dig , Morten ? 
— forbyde mig sit hus ! 
— hvordan ? — hvorfor ? 

— hendes bryllup er blevet bestemt , og hun har forbudt mig sit hus og sin bryllupsfest ! 
— er det noget — fra i sommer ? spørger hun . 
Morten går langsomt frem og tilbage over gulvet . 
— jeg sagde dig den gang , at jeg ville rejst fra dig , — husker du , du forlangte ikke bedre besked den gang . Jeg ville rejst med Jutta . Jeg bad hende rejse med mig , fordi jeg elskede hende , fordi jeg ville eje hende , fordi jeg ikke vidste bedre råd ! Hun sagde mig , at hun elskede mig igen , men hun turde intet skridt gøre , — hun elskede mig , men ville ikke give sig hen til mig . Da vi var så vidt , at det forekom mig , at hun kun leflede , kun legede at gå til grænsen og ikke turde eller ville videre , da var min første tanke at lade eder begge i stikken , fordi jeg ikke længer kunne udholde dette halve forhold mellem to kvinder , — det var den aften , du kom tilbage til mig . 
Johanne svarer ikke , hun sidder let bøjet og stamper med foden mod gulvtæppet . 
— og nu er hun altså kommet på andre tanker , vedbliver Morten , hun , som hang mig om 

halsen og spurgte mig , om jeg også elskede hende så højt , som hun elskede mig , er sadlet om og kalder mig pjalt og forræder . Johanne , misforstå mig ikke , fordi jeg smiler , — det gør mig så ondt , dette , — men disse fede ord i hendes mund løsner alle bånd i min hjerne . Har jeg løjet , hvad har så hun ? Jeg ville ofre dig , som du havde ofret mig , men hun ville ingenting , turde intet ! 
Johanne sidder stadig bøjet og stamper svagt med foden . 
— nå , spørger han pludselig hvast , har du noget på hjerte ? 
— jeg vidste ikke , det var så vidt med jer ! siger hun sagte . 
— du ville ikke vide det den gang ! 
— nej , Morten , men der må være mere mellem jer , end jeg ved , siden hun forbyder dig sit hjem ! 
— jeg ville eje hende , forføre hende , tage hende med vold , lige meget ! Jeg elskede hende og ville hende ! 
— ja , ja ! det hører jeg ! — og jeg tænker på mig og ham og på din skinsyge ind i mine 

inderste tanker , din mistro , din dom over mig , din foragt næsten ! Og så har du slået dig til ro med , at jeg intet ville vide den aften , jeg troede at vide alt ! 
— du var min hustru , siger han sagte , og du havde forladt mig og forrådt mig , — jeg måtte frelse mig som jeg kunne . Da du bøjede dig til mig den aften , Johanne , slog det som sorte søer ind over mig , og jeg følte en rædsel for mig selv og for det liv , der bølgede for mine øjne , som måtte jeg styrte afsted gennem mørke gange og idelig vende mig og slå døre i bag mig og styrte videre i skræk for noget , der aldrig ville ophøre at forfølge mig . 
— du ville hævne dig , — intet , intet andet ! 
— hævne mig , gentager han , — ja måske jeg også ville hævne mig . Men der var meget andet . Så enkelt bindes to mennesker ikke til hinanden . Du ved det jo , hvor langt , langt tilbage mine øjne har set hende , som en mands øjne undertiden ser en kvinde . Jeg ved , du tænker ikke som jeg . Men jeg har tid til anden , år igennem , følt hende glide imod mig som et dybere og dybere brusende uvejr , der en dag måtte slå sammen 

over mig , fordi min sjæl spilede sig åben imod det , ville og måtte fyldes af det , — følt , at det var kommet , før eller senere , hvor jeg så var flygtet hen , fordi der var det tomme rum et steds i mig , som kun hun kunne fylde ! 
— elskede du ikke , for virkelig , brændende alvor ? 
— jeg elskede hende , som en mand elsker en kvinde , og jeg troede dig tabt for al tid . 
Han ser , at hendes sammenknugede hænder ryster svagt , at hendes ben ryster svagt under hende . Hun sidder tavs , og han bliver stående foran hende . 
— Morten , siger hun omsider stille , og som om stemmen svigtede hende et øjeblik , — der er noget , der gør mig fortvivlet , — jeg har fået at vide i dag , at jeg er — frugtsommelig . Og nu tænker jeg , at du og Jutta måske burde være blevet sammen , — jeg tænker , at så havde du ingen forpligtelse haft mod mig , — hvis du havde sagt mig rigtig besked den aften . For dersom jeg havde vidst , at der var mere mellem jer end det fata Morgana , som var mellem ham og mig , så var jeg gået , for når i to elskede hinanden , så var jo jeg og — og barnet overflødige . 

Morten bøjer sig over hende og tager hendes hånd i begge sine , og hans hænder skælver om hendes kolde , viljeløse hånd . 
— du er mit barns moder , Johanne ! siger han , — Jutta og alt , hvad hendes er , er jo forbi . Det var forbi , da du kom tilbage til mig , det var forbi og glemt , da jeg så hende fej og angst , og forbi , fordi jeg trods alting elskede dig og elsker dig den dag i dag , som den gang jeg var tyve år , og som var jeg endnu en uskyldig dreng . Jeg har levet med dig her , siden vi kom hjem , i en ganske rolig lille glæde , som om der aldrig var hændet dig og mig noget ondt sammen . Det er vel det , du kalder at gå oven over tordenbygerne . Det forstyrrer mig slet ikke , om du kalder det således . Jeg ved nemlig , at jeg føler , som jeg føler , netop fordi jeg husker . Jeg sidder nede i mit væsens kælder med en sammenfalden bygning over hovedet og glæder mig over , at jeg alligevel har det i behold , hvorpå det hele hviler . Det falder mig ikke et øjeblik ind , at jeg måske ingen ret har til at tænke den vej , som jeg tænker . Min sjæl går på egen hånd , og jeg tier og lader den gå , og du slipper ikke for dens følgeskab . 

og så ugudeligt det end lyder , så er der øjeblikke , hvor jeg føler mig ren , — trods alt ! Det er nu en gang sådan , Johanne , at du har sænket noget i mig , som ingen ting kan tjære til ! 
Han glatter med sin ene hånd håret bort fra hendes pande og holder den anden fast ind imod sig . 
— du havde drevet mig ud som i en mørk nat af fortvivlelse , bliver han ved , — min sjæl blev som en forvirret ugle , der sidder om dagen og glor og kan ikke klare sig mod de fremmede fugle og ser mistænksom og ondt anende til alle sider og bruger natten og ensomheden til at stable sine tanker og sit selv sammen . Min sjæl er ikke et stykke skulptur som din , der mejsles og mejsles for at klare sig smukt og rent ud af verden . — gid den var det , Johanne ! 
— det er min ikke , Morten , svarer hun og ser frem for sig , —• jeg er forvirret og modstridende og kan ikke finde ud af , hvad der er ret i alt dette . Jeg tror , at Jutta elsker dig , ellers havde hun ikke skilt sig således fra dig . Derfor er hun bitter og uretfærdig mod dig , og derfor er det , at hun ikke vil se dig , når hun binder sig til en anden mand . 

— nej , Johanne , hun har andre bevæggrunde . Hun har villet fortælle ham alt , og så har hun viklet sig ind i modsigelser , så hun kun har kunnet klare sig ved at lægge al skyld på mig . Hun har ikke vurderet sig selv højere , end at hun har troet , at hun var et tidsfordriv , et lille eventyr uden for min hverdags kedsommelighed . Det bliver hendes sag . Kun under jeg hende ikke helt at vige for hende og lade hende vandre med palmer i hænderne som den krænkede uskyldighed , både for din og for min egen skyld . Jeg vil gå hende under øjne endnu en gang , og jeg tænker , det bliver ved hendes bryllupsfest . 

hotellets store wienervogn holder for porten , og Morten og Johanne stiger ind og ruller ud mellem den lille købstads lave huse , ud ad kongevejens brede chaussé og ned over sognevejens dårlige , hullede spor . De sidder og ser ud over vide , nøgne efterårsmarker , hvor vinteren kommer snigende med kold , østlig blæst , der piber gennem karetvinduet og får Johanne til at trække sit skindslag tættere om sig og Morten til at svøbe piæden fastere om hendes fødder . Vognen ruller tungt op og ned over bakker , og Morten har et par gange skimtet sit barndomshjem nede i dal-ningen gemt i en rede af bladløse træer . Så bliver det borte igen , og han ser sognekirkens hvide , takkede tårngavl dukke op i gråvejret , rejse sig kold og hvid over kirkegårdens lave , hvidtede mur , og han lægger sin arm skærmende om Johanne , og hun læner sig fast ind til ham . 

— når jeg kører her på min barndoms kendte veje , siger han og ser ud gennem vognvinduet , her , hvor jeg kender hvert bakkestrøg , hvert bryn og hver bue af skoven , så er det , Johanne , som om jeg var min egen genganger . Det er , som om efterårshimlen over os og de brune jorder og de sørgmodige , bladløse hegn er min egen sjæl , der er gået til hvile , til en lang , lægende vinter . Jeg kender mig selv igen fra mine drengeårs uendelige venten efter lykken , efter sommeren , der aldrig ville komme . Jeg syntes , jeg kunne aldrig blive voksen . Det var , ligesom barnet i mig holdt længere ud end i alle andre . Og så kom sommeren så overvældende hurtig for mig og var borte , inden jeg rigtig vidste det . Og nu står jeg og ser mig tilbage , som jeg den gang så frem . Jeg har efterhånden lært at se efterårets skønhed , trods regnens slørende grå , jeg har lært , at man selv må . eje styrke og udholdenhed for at se den . Men jeg har også lært , at udholdenheden lønner sig og åbner ens sjæl for det , der er under overfladen , for det , der tilsyneladende er fattigt og tomt , men inderst inde gemmer i sin seje vilje en forunderlig skønhed , 

der er som glødende aftenhimmel bag sorte , knudrede træer , — fjerne minders farver bag ventende liv , et liv , som en anden sommer vil bringe for dagens lys . Og efterårets regn og efterårets grå sænker fred i min sjæl . Sommeren er en drøm , der er svunden , en drøm , jeg blev træt af . Jeg lægger mig i selen og bereder mine marker for det kommende forår og glæder mig til vinterens dulmende , dækkende sne . 
— Morten , er det Jutta , der bringer dig sådanne tanker ? 
— nej , Johanne , det er dig og mit barn . 
— er det for dit barns skyld , du hævner dig så hårdt på hende ? 
— det er for min egen skyld , for min egen lønlige samvittigheds skyld , for min sjæls blufærdigheds skyld , fordi den er blevet forurettet . 
— jeg kunne forstå hende , siger Johanne og sidder og ser ud over markerne , hvis hun holdt sin kærlighed hellig . Men at hun bruger hånsord mod den , gør hende lav og jammerlig i mine øjne . Det at hun skammer sig over den og lyver sig fra den , det er , som om en moder ville fornægte sit barn , selv om barnet er blevet til trods alle 

samfundslove , og så er det værre skændsel at fornægte det end at værne det og få så meget kønt ud deraf som muligt . Jeg synes , man måtte elske sådan en lille stakkels kærlighed som en fin fremmed blomst i et hårdt , fjendtligt klima . Hun har leget med -sin kærlighed og brugt den som tidsfordriv , og derfor vil hun heller aldrig lære at kende , at sorg og savn er fuldt så hellige som glæde , at sorg , som er uplettet , vejer glæden mange gange op ! 
Så er de uden for . Kirkegårdens lave , hvidkalkede mur , hvor høje , bladløse roser bøjer deres røde hyben over murens våde tegl . 
Der holder et par tunge , lukkede , landlige karosser under muren med store , brune , dovne heste for og med duknakkede kuske i falmede liberier , og Morten genkender sin faders kaleche og gamle Niels kusk rundrygget og grå på bukken . 
Så drejer vognen ind gennem murens port og kører langsomt frem mellem gravene og holder uden for våbenhuset . 
Morten slår ruden ned og ser den gamle kirkekone , krumbøjet og rynket under sin hvidpibede kappe , komme rokkende smilende og nikkende 

og stå og vente , mens han hjælper Johanne ud , og bøje sig i rystende ubehjælpsomhed for at ordne Johannes slæb . Og mens hun hjælper Johanne , ser han sig om i det kolde , tavse våbenhus med de kendte , lave hvælvinger og den gamle kirkebøsse med de fattige sorte bogstaver og sin evige anråbelse . 
Så åbner den gamle døren ind til kirken , og Morten trykker Johannes hånd mod sin arm , og de går langsomt op over kirkegulvet . 
Oppe på alteret brænder lysene som to glødende stjerner i den grå dag . Og som i drømme kender Morten denne kirke om sig , hvor han og Johanne den lyse sommerdag for år siden sluttede deres kærlighed inde i et gyldent helgenskrin . Efterårsdagen fylder koret med kold tåge , og som i tåger ser han brudgommen rejse sig , blondskægget og landmandsbrun , og følget sidde til begge sider , i sorte dragter som til en ligfærd . 
Morten sætter sig og rykker sin stol lidt tilbage fra de øvrige , så han ser ned gennem kirkeskibet , hvor det sene oktoberlys blegt og koldt glider ned over de stive , egemalede bænke , der tomme og højtidelige står bænk bag bænk og slutter 

med gavlens mægtige buevindve . Midt dernede i gangen mellem de tomme bænke gløder den gamle jærnovn i oppustet anspændelse for at varme og skuler med et par små , røde , overanstrengte øjne . 
Pludselig bruser det lille stueorgel nede foran koret med høje , skælvende toner , og Morten og følget og brudgommen rejser sig . 
I sin hvide brudedragt kommer Jutta op igennem kirken og ser Morten og blegner og går med nedslagne øjne hen til sin plads og sætter sig , med sin hvide dragt slæbende over kirkegulvet , med panden bøjet under den grønne myrthekrone og blikket sænket over sin buket af hvide roser . 
Oppe fra pulpituret bryder som skingrende trompetstød kordrengenes barnerøster ned over kirken , og præsten kommer frem foran alteret og knæler med panden mod bibelen , til der bliver stille i kirken og orgelet sukker sin sidste tone ud . 
Så træder han frem , og brud og brudgom står for ham . Og han begynder at tale . 
Hans stemme runger syngende gennem kirken , kvæder langsomt og selvbevidst sin salvelsesfulde henvendelse ud i det grå dagslys , kvæder og kvæder om al verdens synd og al verdens frelse , 

om det liv , vi lever , som ikke er i bøgerne , ikke i menneskenes erfaringer , men i gud — — Morten hører kun halvt . Præstens ensformige stemme løfter og sænker sig som brusende , søvndyssende vand for hans øren . Hans blik vandrer fra Johanne , der sidder rank og bleg i sin sorte kjole , til Jutta , som stirrer ufravendt på præsten under sit hvide slør og sine grønne myrtter . Og pludselig mindes han to bedrøvede barneøjne , mindes kalkmaleriet med den hellige Kristoffer , der bærer kristusbarnet over floden . 
Han ser ned over kirken og leder pillen frem , som bar billedet , og ser den grå og tilkalket og i mørk skygge . Men inde bag kalken , gemt for alles blikke , levende alene i hans bevidsthed , bærer den hellige Kristoffer verdens frelser over vandene . Og han tænker på de sorgfulde barneøjne nede bag kalken , og på den hellige Kristoffers skæggede , ludende hoved med den sammenpressede mund , —  » kroget og knuget «  , tænker han og mindes sine egne ord fra den gang , han fandt freskoen , — kroget og knuget — og bærende al verdens frelser . 
Kordrengene begynder igen deres sang . Som 

en legemlig pine jager deres stemmer gennem Morten , og en dyb bedrøvelse fylder hans hjerte . 
Vielsen er forbi , og brudeparret forlader kirken , forsvinder ud af den som en drøm . Han ser langt nede Juttas luftige slør bæres op af trækken i kirkedøren og fløjene slå i efter hende . 
Så mærker han Johannes arm under sin og ser ned på hende , ser , at hendes øjne stirrer ud gennem tårngavlens buevindu , hvor tårepilenes våde , dryppende grene lægger deres net af kviste over fjerne , grønnende marker med vintersæd , der bølger for østenvinden . 
Langsomt går de ned gennem kirken . 
En tæt , fin regn gemmer landet for deres blik ,-idet de kommer ud , og Morten hjælper Johanne ind i den ventende vogn og svøber piæden om hende og sætter sig hos hende og råber sit : kør ! til kusken . 
Lang tid sidder de tavse . 
— ved du , siger så Johanne og ser ud over det nøgne land , — ved du , hvad jeg har siddet med hjertet fuldt af i kirken ? Husker du min drøm , min drøm for længe siden , om dig og mig og ham , som skulle komme imellem os . Jeg måtte 

tænke derpå , da jeg sad der så fremmed ved siden af Jutta , — det var min barndomstid og alle dens minder , der gled bort fra mig , med brudte broer . Det var hele min drøm , der gik igen og fuldbyrdedes . 
Han svarer ikke straks . 
— Johanne , siger han omsider og ser som hun ud i regnen , — hvor det , man kalder livslykke , er uudsigelig alvor — — 
så vender han sig langsomt mod hende og tager hendes hånd . 
— alle min ungdoms løfter , siger han , kaster jeg fra mig og tager dem på mig igen , men uden forgyldning , uden ord eller blomster , som det hverdagsæag de er , — tager dem stum og frivillig , som man er stum i tabernaklets allerhelligste . 

